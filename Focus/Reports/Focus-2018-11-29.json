{"url": "http://www.focus-news.net/news/2018/11/29/2596407/kyustendil-razprostraneni-sa-informatsionni-broshuri-s-pravilata-za-bezopasnost-po-vreme-na-otoplitelniya-sezon.html", "text": "Разпространени са информационни брошури с правилата за безопасност по време на отоплителния сезон. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ със съдействието на социалните служби, служителите на Регионална дирекция „Пожарна безопасност и защита на населението” – Кюстендил са направили препоръки към възрастните хора, самотно живеещи лица и болни хора. Разпространени са и информационни листовки с препоръки за безопасно ползване на отоплителни и нагревателни уреди. Продължава и инициативата за провеждане на беседи и срещи с рисковата група – възрастни хора на над 65-годишна възраст. Целта е осигуряване на техния дом и на техния живот. На тези срещи хората се запознават с основните правила за пожарна безопасност при използване на отоплителни уреди. Продължават тематичните проверки във връзка с пожарната безопасност на обществени сгради, училища, детски заведения и местата където се събират повече хора. \r\nВенцеслав ИЛЧЕВ", "date": "2018.11.29", "title": "Кюстендил: Разпространени са информационни брошури с правилата за безопасност по време на отоплителния сезон"}
{"url": "http://www.focus-news.net/news/2018/11/29/2596408/sofiya-vavezhda-se-organizatsiya-za-dvizhenie-vav-vrazka-postavyane-na-mobilna-laboratoriya-za-izsledvane-na-spin-na-1-dekemvri.html", "text": "Във връзка с паркирането на мобилен кабинет за безплатно и анонимно изследване, по случай Световен ден за борба срещу СПИН на 01.12.2018 г.от 08.00 до 14.00 часа на 01.12.2018 г. се забраняват престоят и паркирането на пътни превозни средства, с изключение на мобилната лаборатория на бул. „Кн. Мария Луиза“ № 62-66 – 2 /две/ паркоместа. Това съобщиха от пресцентъра на  Столична община .", "date": "2018.11.29", "title": "София: Въвежда се организация за движение във връзка поставяне на мобилна лаборатория за изследване на СПИН на 1 декември"}
{"url": "http://www.focus-news.net/news/2018/11/29/2596406/sofiya-vavezhda-se-organizatsiya-na-dvizhenieto-za-ofitsialnoto-vklyuchvane-na-svetlinite-na-elhata.html", "text": "Въвежда се организация на движението за официалното включване на светлините на елхата на 30 ноември 2018 г. Това съобщиха от  пресцентъра на Столична община. \r\nОт 06.00 до 23.00 часа на 30 ноември 2018 г. се забранява престоят и паркирането на пътни превозни средства, с изключение на автомобилите обслужващи мероприятието на паркинга при вход А3 на Национален дворец на културата, в частта при бариерата.", "date": "2018.11.29", "title": "София: Въвежда се организация на движението за официалното включване на светлините на елхата"}
{"url": "http://www.focus-news.net/news/2018/11/29/2596410/plovdiv-v-umbal-sveti-georgi-shte-se-provede-bezplaten-skrining-za-riska-ot-tuberkuloza.html", "text": "В УМБАЛ „Свети Георги“ ще се проведе безплатен скрининг за риска от туберкулоза, съобщиха за  Радио \"Фокус\" - Пловдив  от здравното заведение. \"Безплатният скрининг за риска от туберкулоза ще се проведе от 3 до 7 декември в Отделението по фтизиатрия на УМБАЛ „Свети Георги“. Мотото на инициативата, която се организира четири пъти в годината, е „Седмица на отворените врати“ и в нейните рамки безплатно се извършват медицински консултации. Участниците в скринингите, при които има съмнение за туберкулоза, се насочват за контролни прегледи, ренгтенови снимки и микробиологични изследвания на храчка. На голяма част от тях се прави туберкулинов кожен тест – познат като „Пробата на Манту“. С него се открива инфекция с туберкулозната бактерия\", обясни завеждащият отделението д-р Веселин Давчев. \r\nЖелаещите да се включат в безплатния скрининг трябва да го направят във времето от 08.00 до 13.00 часа, от 3 до 7 декември включително, на адреса на Отделението по фтизиатрия – бул. „Пещерско шосе“ № 66 А, в съседство с Хирургичния блок на УМБАЛ „Свети Георги“. Допълнителна информация за „Седмицата на отворените врати“ може да се получи на телефон: 032 602 770. \r\nСкринингът в УМБАЛ „Свети Георги“ се провежда на всеки три месеца в годината като част от Националната кампания за превенция и контрол на туберкулозата в България и от Програмата, финансирана от Глобалния фонд за борба със СПИН, туберкулоза и малария. Кампанията цели повишаване на информираността на обществото за риска от туберкулоза и същевременно с това всеки пациент получава достъп до здравни услуги. Най-често във фокуса на скрининга са случаите на латентна туберкулоза, като продължава и скринингът при рисковите контингенти. \r\nХарактерно за латентната туберкулоза е, че тя преминава безсимптомно и при инфектираните лица не се наблюдават клинични, микробиологични или рентгенологични данни за наличие на активно туберкулозно заболяване. Макар че хората с латентна форма на заболяването не проявяват явни симптоми на активна туберкулоза и не са носители на заразата, те могат да бъдат окачествени като постоянни резервоари на инфекцията. При някои от тях има повишен риск от развитие на активно заболяване и те могат да станат източник на инфекция. \r\nБързото диагностициране и адекватното лечение на болните с активна туберкулоза са от първостепенно значение за осъществяване на контрол над коварното заболяване. Същевременно с това трябва да се проследи и състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта, подчерта д-р Веселин Давчев.", "date": "2018.11.29", "title": "Пловдив: В УМБАЛ „Свети Георги“ ще се проведе безплатен скрининг за риска от туберкулоза"}
{"url": "http://www.focus-news.net/news/2018/11/29/2596411/sport-ludogorets-zapisa-nulevo-ravenstvo-na-bay-arena-sreshtu-bayer-na-poluvremeto.html", "text": "Лудогорец и Байер записаха нулево равенство на „Бай Арена“ в Леверкузен на полувремето от петия кръг в група „А“ на Лига Европа. \"Орлите\" от Разград загубиха шансове да продължат в турнира през пролетта, след като постигнаха само две равенства досега, докато германският тим вече си осигури класирането.  \r\nВ другия мач от групата Цюрих губи на полувремето от АЕК Ларнака с 0:1. \r\nНякои резултати до почивката на останалите двубои: \r\nМилан – Дюделанж 1:1 \r\nАндерлехт – Спартак Търнава 0:0 \r\nБАТЕ Борисов – МОЛ Види 1:0 \r\nБетис – Олимпиакос 1:0 \r\nБордо – Славия Прага 0:0 \r\nФенербахче – Динамо Загреб 0:0 \r\nКраснодар – Акхисар Беледие 0:1 \r\nКарабах – Спортинг 0:0 \r\nРед Бул Зацбург – Лайпциг 0:0 \r\nРозенборг – Селтик 0:1 \r\nВорскла Полтава – Арсенал 0:3 \r\nЗенит – Копенхаген 0:0 \r\nВ останалите двубои не бяха отбелязани голове преди почивката.", "date": "2018.11.29", "title": "Спорт: Лудогорец записа нулево равенство на „Бай Арена“ срещу Байер на полувремето"}
{"url": "http://www.focus-news.net/news/2018/11/29/2596409/premierat-boyko-borisov-v-maroko-istinski-sam-raztrevozhen-ot-konflikta-koyto-se-vodi-mezhdu-ruskata-federatsiya-i-ukrayna-zashtoto-e-izklyuchitelna-zaplaha.html", "text": "Истински съм разтревожен от конфликта, който сега се води между Руската федерация и Украйна. Този конфликт е една изключителна заплаха. Това заяви министър-председателят Бойко Борисов в Рабат, съобщиха от  правителствената информационна служба . Той изнесе лекция на тема „Ролята на България за европейската интеграция на страните от Западните Балкани в контекста на Българското председателство на Съвета на ЕС“ в рамките на официалното му посещение в Мароко. Пред дипломатите българският премиер изрази надежда, че моряците и корабите ще бъдат освободени и така ще бъде избегнат този конфликт. „Войната в Босна и Херцеговина беше толкова близо до нас. Ние, от българска страна, сме го преживели“, припомни още министър-председателят пред участниците.  \r\nВ лекцията си в Рабат премиерът Бойко Борисов отличи ключовата роля и усилията на България в процеса на европейското приобщаване на страните от Западните Балкани по време на нашето председателство на Съвета на ЕС. Министър-председателят подчерта, че приетата от европейските лидери Софийска декларация по време на Срещата на върха в София на 17 май ЕС-Западни Балкани даде силно политическо послание към всички партньори от региона, потвърждавайки ангажимента на ЕС към европерспективата на тези държави. „Когато по време на нашето председателство си избрахме тази тема, бе казано, че дори е безразсъдно. Но това още повече ни амбицира. Неслучайно колегата Ципрас го нарече Балканското председателство“, посочи още Борисов. Българският премиер беше категоричен, че страната ни ще продължи да работи активно за утвърждаване принципа на разбирателство и добросъседство в региона и за постигането на транспортна, енергийна и дигитална свързаност чрез реализирането на регионалните инфраструктурни обекти.  \r\nВ изказването си министър-председателят Борисов открои изграждането на коридорите 4, 8 и 10 като ключови за свързаността в региона и заяви, че реализацията им ще бъде от изключително значение за конкурентоспособността. „Убеден, че ако всичко това го изпълним, Балканите ще изглеждат по различен начин. Ще дадем възможности на бизнеса, товарите и стоките да се движат по максимално кратки пътища“, заяви още премиерът Бойко Борисов в мароканската столица.", "date": "2018.11.29", "title": "Премиерът Бойко Борисов в Мароко: Истински съм разтревожен от конфликта, който се води между Руската федерация и Украйна, защото е изключителна заплаха"}
{"url": "http://www.focus-news.net/news/2018/11/29/2596413/varna-11-dvoyki-s-reproduktivni-problemi-shte-badat-podpomognati-ot-obshtinskata-invitro-programa.html", "text": "На днешното си заседание съветниците от ПК „Здравеопазване“ дадоха съгласие да бъдат отпуснати 32 500 лв. по общинската инвитро програма на 11 варненски двойки с репродуктивни проблеми. Това съобщиха от пресцентъра на  Общината . Седем от тях ще получат по 3 500 лв. за инвитро с донорска яйцеклетка, а други четири – по 2 000 лв. По информация на председателя на комисията доц. Аноанета Цветкова до края на годината по този параграф остават още 10 500  лв. \r\nЧленовете на комисията  се съгласиха да бъдат отпуснати и 62 еднократни финансови помощи за лечение на физически лица с установен здравен статус на обща стойност 35 500 лв. „С решение на Общински съвет бяха пренасочени 30 000 лв. от средствата за подпомагане на инвитро процедури към подпомагане на лечението на граждани. Така сумата от 5 500 лв. стана 35 500 лв. Сума, която ще изразходваме напълно с това решение“, добави доц. Цветкова. \r\nПо предложение на Ивайло Митковски и във връзка с предоставени средства за подпомагане на лечебни заведения през текущата година, съветниците взеха решение на следващо заседание на комисията да бъдат поканени управителите на „СБАГАЛ прф. Д-р Димитър Стаматов – Варна“, МБАЛ „Света Анна – Варна“ и СБАЛОЗ Варна “Д-р Марко Марков”, на което да предоставят отчет за разходите направени до момента.", "date": "2018.11.29", "title": "Варна: 11 двойки с репродуктивни проблеми ще бъдат подпомогнати от общинската инвитро програма"}
{"url": "http://www.focus-news.net/news/2018/11/29/2596415/kyustendil-konkursna-sesiya-za-uchenicheski-proekti-zaedno-sreshtu-nasilieto-i-narkotitsite-e-obyavena-v-dupnitsa.html", "text": "Конкурсна сесия за ученически проекти „Заедно срещу насилието и наркотиците“ е обявена в Дупница. Това съобщи за  Радио „Фокус” – Кюстендил  Ценка Стоянова, секретар на Местната комисия за борба срещу противообществените прояви на малолетните и непълнолетните към Община Дупница. Целта е развиване на инициативността, доброволчеството и гражданската активност на учениците, като им се даде възможност самите те да инициират, разработят и реализират дейности в няколко направления. Крайният срок за подаване на проектните документи е 21 декември, а одобрените проекти трябва да се реализират за периода от месец януари до месец юни 2019 година. В конкурсната сесия могат да кандидатстват ученически групи, състоящи се минимум от 10 ученици на възраст от 12 до 18 години. В кандидатстващата група е задължително да участва поне едно лице над 18 години, което да бъде ръководител на проекта и да представлява групата в отношенията ѝ с общинската администрация. Максималният размер на отпусната сума е 300 лева за едно проектно предложение. Проектите могат да бъдат насочени към по превенция на употребата на психоактивните вещества, превенция на трафика на хора и съпътстващото го рисково поведение, дейности за превенция на рисково поведение в интернет пространството, промотиране на пътна безопасност и повишаване на сексуалната и здравна култура на подрастващите. \r\nВенцеслав ИЛЧЕВ", "date": "2018.11.29", "title": "Кюстендил: Конкурсна сесия за ученически проекти „Заедно срещу насилието и наркотиците“ е обявена в Дупница"}
{"url": "http://www.focus-news.net/news/2018/11/29/2596416/zdravnoto-ministerstvo-raboti-po-sazdavaneto-na-natsionalna-programa-za-preventsiya-i-kontrol-na-virusnite-hepatiti-za-perioda-2019-2023-g-obzor.html", "text": "Министерството на здравеопазването работи по създаването на „Национална програма за превенция и контрол на вирусните хепатити в Р България за периода 2019-2023 г.“.  Това стана ясно по време на пресконференция по повод Европейската седмица на тестването за ХИВ, хепатит В и хепатит С и Световния ден за борба срещу СПИН, който тази година ще премине под мотото „Узнай своя статус“.  \r\nЗам.-министърът на здравеопазването Светлана Йорданова заяви, че досега такава програма не е имало. В работната група по изработването ѝ ще бъдат включени национални консултанти, експерти, представители на всички заинтересовани институции и неправителствени организации. Срокът за работата на експертите е 1 март 2019 г., след което проектът ще бъде публикуван за обществено обсъждане.  \r\nСедмицата за тестване е инициатива, стартирана в Европа през 2013 г., която цели да се разшири обхвата на изследваните лица, както и да повиши осведомеността за ползите от ранното тестване за ХИВ. По думите на Йорданова от 2015 г. към тестването за ХИВ се включва и тестването за хепатит В и С. Тя уточни, че през 2017 г. повече от 600 организации от 53 държави са участвали в седмицата на тестването и хиляди хора са узнали своя статус за ХИВ и хепатит.  \r\nПо експертна оценка на СЗО в европейския регион на СЗО приблизително 13,3 милиона души живеят с хроничен хепатит В (1,8% от възрастните) и около 15 милиона души с хепатит С (2,0% от възрастните). 2/3 от инфектираните лица в региона живеят в Източна Европа и Централна Азия. Хепатит В причинява около 36 000 смъртни случая, а хепатит С около 86 000 смъртни случая годишно в европейските държави, в региона на СЗО.  \r\nПо данни на Европейския център за профилактика и контрол на заболяванията (ECDC) общата  честота на разпространение на хепатит В е 1,49 на 100 000, а на хепатит С от 8,7 на 100 000 в държавите-членки на Европейския съюз (ЕС). Висока е степента на разпространение при хората, които инжектират наркотици.  \r\nСред 36,7 милиона души, живеещи с ХИВ в света, приблизително 2,7 милиона са имали хронична HBV инфекция и 2,3 милиона са били инфектирани с HCV. Чернодробните заболявания са една от основните причини за смъртност сред живеещи с ХИВ и коинфектирани с вирусен хепатит. Тези хора трябва да бъдат диагностицирани и осигурени с подходящо и ефективно лечение както за ХИВ, така и за хепатита.  \r\nПо експертна оценка на СЗО 1,2 милиона души живеят с ХИВ в Европейския регион и 25% от тях не са наясно, че са ХИВ позитивни, а почти 50% от тези, които са положителни, се диагностицират късно и така се забавя стартирането на лечение и профилактика.  \r\nВ страната има разработена и действаща  „Национална програма за превенция и контрол на ХИВ и СПИН за периода 2017-2020 г.“. България е страна с ниско разпространение на ХИВ сред общото население – 2,8 на 100 000 население, което е два пъти по-малко от средното за Европейския съюз, което е 5,7 на 100 000 население. В изпълнение на дейностите по Националната програма за превенция и контрол на ХИВ и сексуално предавани инфекции и в резултат на предоставяните услуги в страната, се постигна устойчиво задържане на ниското ниво на разпространение на ХИВ сред общото население.  \r\nКъм 30 октомври 2018 г. общо 1 473 лица с ХИВ се проследяват в 5-те сектора за лечение на пациентите с ХИВ/СПИН в София, Пловдив, Варна, Плевен и Ст. Загора, а 1 391 (94%) от тях получават съвременна антиретровирусна терапия.  \r\nПрилагането на антиретровирусната терапия удължава живота на пациентите и подобрява качеството им на живот. Осигурени са всички необходими тестове и консумативи за провеждане на безплатни изследвания за ХИВ и мониторинг на терапията.  \r\nДиректорът на дирекция „Промоция и профилактика на болестите и зависимостите” д-р Тонка Върлева обясни, че от началото на годината до м. октомври над 242 000 лица са се изследвали за ХИВ. По думите ѝ през периода 1986 – 16.11.2018 г. в България са регистрирани общо 2 984 лица с ХИВ инфекция. Тя уточни, че от началото на 2018 година до средата на месец ноември са открити нови 269 ХИВ–серопозитивни, а до края на годината се очаква техният брой да нарасне с още 30. Годишният брой на регистрираните случаи се увеличава постепенно в годините, като през 2017 г. новорегистрираните са 241. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението на инфектираните мъже и жени през настоящата година е 8:1 (240 мъже и 29 жени).  \r\nПо път на инфектиране се запазва тенденцията от последните години. И през настоящата година 88% от новорегистрираните  са се инфектирали по сексуален път, а 10% са инфектирани при инжекционна употреба на наркотици. 54% от новорегистрирани са от групата на мъжете, които правят секс с мъже.  \r\nТази година най-засегната е възрастовата група 30-39 г. - 38%, следвана от възрастовата група 20-29 г. – 29%. Данните показват още, че 97% от новите случаи през 2018 г. са български граждани, а останалите 7% са граждани на други държави.", "date": "2018.11.29", "title": "Здравното министерство работи по създаването на „Национална програма за превенция и контрол на вирусните хепатити за периода 2019-2023 г.“ (ОБЗОР)"}
{"url": "http://www.focus-news.net/news/2018/11/29/2596414/nimh-v-20-oblasti-e-obyaven-zhalt-kod-za-niski-temperaturi-na-30-noemvri.html", "text": "В 20 области на страната е обявен жълт код за ниски температури на 30 ноември. Това сочи справка на сайта на  Националния институт по метеорология и хидрология (НИМХ)  при БАН. Областите, за кои важи предупреждението, са: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Сливен, Шумен, Ямбол, Бургас, Варна, Добрич, София-област, София-град и Перник. По Черноморието е в сила и жълт код за силен вятър. Очаква се температурите да са под 0 градуса.  \r\nТази степен на опасност означава, че се очакват много ниски температури. Възможни са здравни проблеми за чувствителни и болни хора, възрастни, деца и бездомници.", "date": "2018.11.29", "title": "НИМХ: В 20 области е обявен жълт код за ниски температури на 30 ноември"}
{"url": "http://www.focus-news.net/news/2018/11/29/2596412/byudzhet-2019-g-priet-obzor.html", "text": "Парламентът прие Закона за държавния бюджет за 2019 година. Народните представители гласуваха парите за догодина на две пленарни заседания, а дебатите продължиха над 17 часа. След приемане на бюджета за следващата година  министърът на финансите Владислав Горанов  заяви, че обществото ни през 2019 г. ще бъде по-успешно и по-богато. „Бюджетът е прогноза, която според мен за следващата година е добра. Оптимист съм, че бюджетът ще може да бъде изпълнен“, заяви той и посочи, че негови колеги са имали различна визия как да се разпределят разходите, но по думите му изпълнителната власт по Конституция има запазения периметър да определи чрез разходите на бюджета своето виждане за политика. Приходите в бюджета са в размер на 25,6 млрд. лева, от които 23,1 млрд. лева са данъчните приходи. От тях най-голям е делът на данъка върху ДДС - 10,8 млрд. лева. От акцизи са предвидени приходи от 5,3 млрд. лева. В бюджета за следващата година разходите са 13,3 млрд. лева. Държавата ще разходва най-много средства за персонал - 5,1 млрд. лева. 80 млн. лева от бюджета ще се отпуснат за предотвратяване, овладяване и преодоляване на последиците от бедствия.  4,2 млрд. лева са средствата за ДОО и 1,4 млрд. лева за НЗОК. През 2019 година България ще внесе над 1,2 млрд. лева в общия бюджет на ЕС. Бюджетът е с отрицателно салдо от 399 млн. лева. Народните представители утвърдиха бюджетите на Президентството, Министерски съвет, съдебната власт, омбудсмана, както и на всички министерства за следващата година. Приеха се средствата за ДАНС, КПКОНПИ, КЕВР.  \r\nРазисквания предизвика бюджетът на Централната избирателна комисия за следващата година. Разходите на комисията за 2019 г. възлизат на 4,9 млн. лв. За персонал са предвидени 3,8 млн. лв., а за капиталови разходи - 200 хил. лв. Парламентът отхвърли предложението на лидера на БСП Корнелия Нинова и група народни представители разходите на ЦИК да се увеличат с 50 млн. лв., заради въвеждането на машинното гласуване. По време на дебатите от  БСП  посочиха, че  ако управляващите не манипулират избори, трябва да осигурят 50 млн. лв. за машинно гласуване, каквото беше и предложението на опозицията. От  ГЕРБ  обясниха, че  с машините нито се спестява време, нито се премахват рисковете за манипулация на вота. Според  \"Обединени патриоти\"  може и президентският вот да е бил манипулиран, защото не е имало машинно гласуване. От  ДПС  апелираха дебатът за бюджета на ЦИК да не се превръща в дебат „за“ или „против“ машинното гласуване, тъй като има консенсус, че то трябва да бъде въведено в пълен обем.   \r\nНародните представители определиха общата субсидия на общините за 2019 г. в размер на 3,2 млрд. лв. Предвиденият трансфер за общините за зимно поддържане и снегопочистване на общински пътища е в размер на 38,2 млн. лв. За капиталови разходи в бюджета са разписани 179,1 млн. лв. За Столична община са предвидени трансфери в размер на 488,552 млн. лв. От държавния бюджет ще се отпуснат 9,5 млн. лева на Столична община за вътрешноградски транспорт.  \r\nЗа община Благоевград са предвидени 42,9 млн. лв.; за Бургас – 103,47 млн. лв.; за Варна - 142,053 млн. лв.; за Велико Търново – 47,151 млн. лв.; за Видин - 29,753; за Враца 41,224 млн. лв.; за Габрово 30,432 млн. лв.; за Добрич 45,853 млн. лв.; за Кърждали 41,131 млн. лв.; за Кюстендил – 28,984 млн. лв.; за Ловеч – 26,404 млн. лв.; за Монтана – 29,089 млн. лв.; за Пазарждик – 57,157 млн. лв.; за Перник – 39,804 млн. лв.; за Плевен – 60,787 млн. лв.; за Пловдив 151,921 млн. лв.; за Разград – 29,746 млн. лв.; за Русе – 71,382 млн. лв.; за Силистра – 28,352 млн. лв.; за Сливен – 64,646 млн. лв.; за Смолян – 26,956 млн. лв.;Стара Загора – 75,159 млн. лв.; за Търговище – 33,078 млн. лв.; за Хасково – 45,544 млн. лв.; за Шумен – 49,939 млн. лв.; за Ямбол – 38,430 млн. лв.   \r\n4,2 млн. лева от бюджета отиват в БЧК. За превоз на пътници по нерентабилни линии във вътрешноградския транспорт и транспорта в планински и други райони държавата отпуска 18,5 млн. лева. На Националната компания „Железопътна инфраструктура“ са предвидени трансфери в размер на 145 млн. лева и капиталови трансфери в размер на 120 млн. лева. Капиталовите трансфери за БДЖ „Пътнически превози“ са 39 млн. лева, а за Държавното предприятия „Пристанищна инфраструктура“ 211 млн. лева.  \r\n11 лева остана субсидията за получен глас на политическите партии, като запазването й минa без никакъв дебат в зала.   \r\nСъгласно Закона за държавния бюджет считано от 1 януари 2019 г. Националният институт по метеорология и хидрология (НИМХ) от основно звено при Българската академия на науките (БАН) се преобразува в юридическо лице, чийто ръководител е разпоредител с бюджет по бюджета на МОН. Съгласно приетия текст НИМХ е национална научна организация за осъществяване на оперативни дейности в областта на метеорологията, хидрологията и агрометеорологията, както и за научни изследвания и за научно-приложна, иновативна и образователна дейност. Депутатите решиха НИМХ да е националната хидрометеорологична служба на Република България и да не изпълнява функции във връзка с осъществяването на изпълнителната власт.   \r\nДебат възникна за специализирания транспорт от НСО на омбудсмана Мая Манолова. През държавния бюджет парламентът измени Закона за Националната служба за охрана. Депутатите решиха на омбудсмана да не се осигурява специализиран транспорт на НСО. По закона на транспорт от НСО имат право членовете на Министерския съвет, на Конституционния съд, заместник-председателите на Народното събрание, председателя на Върховния касационен съд, председателя на Върховния административен съд и кмета на столицата. \r\nОт БСП предложиха кметът на София също да не използва транспорт от НСО, но депутатите го отхвърлиха. Предложението на ДПС на омбудсмана да не се отнема транспорта от НСО също не беше прието.   Председателят на Бюджетна комисия и депутат от ГЕРБ Менда Стоянова  предложи, ако Мая Манолова няма кола, да й се предостави някой от строшените автомобили на Народното събрание след ремонт, а  зам.-председателят на ПГ на „БСП за България“ Драгомир Стойнев  предположи, че отнемането на НСО на Мая Манолова може би е заради бъдещи избори. В спора се намеси и  Тома Биков от ГЕРБ , който определи пламенната защита на Мая Манолова като номинация за нов лидер на БСП. Другият зам.-председател на  ПГ на БСП Георги Свиленски  попита какво ще правят управляващите, когато Мая Манолова стане кмет на София. Той заяви, че не трябва да очакват, че следващият кмет на столицата ще е от ГЕРБ.  \r\nДепутатите отхвърлиха и всички предложения, които са част от алтернативния бюджет на БСП и които бяха внесени между първо и второ четене.  Отхвърлено бе предложението на БСП помощта при раждане на второ или трето дете да бъде 6400 лв. То бе направено от лидера на БСП Корнелия Нинова и група народни представители в преходните и заключителни разпоредби на Закона за държавния бюджет за следващата година и с него се предлагаше изменение на Закона за семейните помощи за деца. В рамките на дебата по текста възникна скандал между БСП и лидера на НФСБ и депутат от ПГ на „Обединени патриоти“ Валери Симеонов.  Валери Симеонов  заяви, че с подобни помощи не се решава демографският проблем. Той лично пое ангажимента да даде 20 400 лв. на Виолета Желева от БСП за три поредни раждания на деца. На предложението на Валери Симеонов реагира  заместник-председателят на ПГ на „БСП за България“ Георги Свиленски , който каза, че Валери Симеонов не може да изкара една седмица, без да направи някакво скандално изказване. По думите на Свиленски в главата на Симеонов са само пари, власт и постове. От своя страна  Симеонов   заяви, че ако мисли само за пари, е нямало да си остави бизнеса и да е в политиката, за да се опитва да направи нещо.  \r\nДеница КИТАНОВА", "date": "2018.11.29", "title": "Бюджет 2019 г. – приет (ОБЗОР)"}
{"url": "http://www.focus-news.net/news/2018/11/29/2596417/bbc-tsentralata-na-doyche-bank-obiskirana-zaradi-prane-na-pari.html", "text": "Централата на Дойче Банк във Франкфурт е обискирана заради пране на пари, информира  BBC . Държавният прокурор на Германия заяви, че двама банкови служители  са помагали на клиенти да перат пари от незаконни дейности.   \r\nПолицейските коли са забелязани около централата на най-голямата банка на Германия. Други пет офиса на финансовата институция в града също са били претърсвани от 170 полицаи.  \r\nОбвинителите са търсили доказателства дали някои от  служителите на Дойче Банк е помагал на клиентите й да откриват офшорни банкови сметки за „трансфер на пари“ от противозаконни дейности“. \r\nОперацията, предприета в четвъртък, е част от разследване, което е започнало още през август тази година и проучва дейността на банката между 2013-та и началото на 2018-та година. \r\nВ информацията на BBC се съобщава, че само през 2016 година повече от 900 клиенти на германската банка са привели суми в банкови сметки на британските Вирджински острови. Общата сума се равнява на 311млн. евро, според прокурорите. \r\nЦялото разследване е провокирано от разкритията  по скандала с „Панамските документи“, избухнал в 2016 година, когато от панамската адвокатска фирма „Мосак Фонсека“ изтекоха милиони секретни документи за парите на богатите в света.    Ивелина Ватова", "date": "2018.11.29", "title": "BBC: Централата на Дойче Банк обискирана заради пране на пари"}
{"url": "http://www.focus-news.net/news/2018/11/29/2596418/plovdiv-v-nachaloto-na-dekemvri-se-ochakva-da-badat-pusnati-za-dvizhenie-i-dvete-platna-na-patya-plovdiv-asenovgrad.html", "text": "В началото на декември се очаква да бъдат пуснати двете платна на пътя Пловдив-Асеновград. Това съобщиха за  Радио „Фокус“ – Пловдив  от Областната администрация. С цел подобряване на експлоатацията на основното трасе при зимни условия започва полагането на временна пътна маркировка. При добри климатични условия, двете пътни платна ще бъдат пуснати в експлоатация с временна организация на движението. Тя ще бъде валидна до приключване изграждането на локалните платна. \r\nДнес областният управител Здравко Димитров се срещна с представител на фирмата изпълнител на рехабилитационните дейности на път II 86 стана Паун Иванов и кмета на Асеновград – д-р Караиванов. На срещата беше обсъдена временната организация на движението. \r\nОбластният управител отново призова гражданите, пътуващи по път II 86, да проявят търпение и разбиране, да спазват знаците и пътната маркировка и им пожела безаварийно пътуване.", "date": "2018.11.29", "title": "Пловдив: В началото на декември се очаква да бъдат пуснати за движение и двете платна на пътя Пловдив - Асеновград"}
{"url": "http://www.focus-news.net/news/2018/11/29/2595995/predstoyashti-sabitiya-v-stranata-za-29-noemvri-agentsiya-fokus.html", "text": "*** \r\nОт 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.30 часа в зала „Изток“ делегация на групата за приятелство с България в Националното събрание на Френската република ще разговарят с председателя на Комисията по труда, социалната и демографска д-р Хасан Адемов. От 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\n*** \r\nОт 12.00 часа в залата на V етаж в Министерството на младежта и спорта на церемония по награждаване на най-добрите състезатели и треньор на БФ модерен петобой за 2018 г. На краткото тържество са поканени спортният министър Красен Кралев, представители на клубове, заслужили деятели, треньори и др. \r\n*** \r\nОт 09.30 часа в Централния военен клуб ще бъде открита Международна кръгла маса „Интеграция и социално включване в Европа и България“.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n*** \r\nОт 09.30 часа в 19 състав на Софийския градски съд ще се гледа делото срещу Веселин П. и др.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Поля П., Спасена Г., Любомир Д., Антон С. и Руслан М., обвинени в организиране и ръководене на организирана престъпна група.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Мартин М. и Стефан С., обвинени в образуване и ръководене на организирана престъпна група.  \r\n*** \r\nОт 10.00 часа в магазин „Метро“ (булевард „Цариградско шосе\" 7-11 км.)  министърът на земеделието, храните и горите Румен Порожанов и Атила Йенисен - главен изпълнителен директор на магазина, ще присъстват на среща с български производители на храни, част от кампанията „Аз подкрепям българските производители! Подкрепи ги и ти!\". \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад от „Топлофикация-Плевен“ ЕАД за изменение на лицензия за дейността „производство на електрическа и топлинна енергия“.  \r\n*** \r\nОт 10.00 часа в аудитория 3 на IV етаж на Предклиничния университетски център на Медицински факултет, Медицински университет - София ще бъдат представени резултатите от изпълнението на проект за Национален университетски комплекс за биомедицински и приложни изследвания (НУКБПИ) и ще бъде демонстрирана част от изградената нова научна инфраструктура. \r\n*** \r\nОт 10.00 часа в зала „Тържествена“ на Университета за национално и световно стопанство (УНСС) ще бъде открит специализираният кариерен форум „Дни на кариерата – Икономика, Финанси, Маркетинг, Човешки ресурси и Обслужване на клиенти“. \r\n*** \r\nВ 10.00 часа в Софийска младежка лаборатория за иновации на ул. „Сердика“ №1, етаж 3,  Столична библиотека – филиал „Сердика“ ще се проведе среща по проблемите на децата от София-град.  \r\n*** \r\nОт 10.00 часа до 11.30 часа в Центъра по археометрия на Софийския университет „Св. Климент Охридски“ (адрес: кв. Лозенец, ул. „Галичица“ № 35) ще бъде представена изградена научна инфраструктура за над 17 млн. лв.  \r\n*** \r\nОт 11.00 часа кметът на София Йорданка Фандъкова ще провери изпълнението на ремонта на здравната служба в село Мрамор.  \r\n*** \r\nОт 11.00 часа в Културен център G8 ще се състои медийна прожекция на „Ще се видим там горе“ (2017).  \r\n*** \r\nОт 11.00 часа в хотел „Арена ди Сердика“ ще се проведе дискусия на тема „Десет години плосък данъчен модел. Равносметката“. \r\n*** \r\nОт 11.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Т. и др., обвинени в организиране и ръководене на организирана престъпна група.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Методи И., обвинен в изнудване.  \r\n*** \r\nОт 11.00 часа в „Оборище 5 – галерия и зала“ в присъствието на заместник-министъра на вътрешните работи Милко Бернер и посланика на Кралство Норвегия Лиз Николин Клевен Гревстад ще бъде отбелязано официалното откриване на програма „Вътрешни работи“, финансирана от Норвежкия финансов механизъм 2014-2021 г. \r\n*** \r\nОт 11.оо часа в пресклуба на БТА ще се състои пресконференция по повод предстоящия концерт-спектакъл „Любов и приятелство“ на Йордан Марков и приятели на 2 декември.  \r\n*** \r\nОт 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С. \r\n*** \r\nОт 11.30 часа в 137 СУ „Ангел Кънчев“ бул. „Европа“ 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и учениците могат да направят оценка на дигиталната среда и дигиталните си умения. \r\n*** \r\nОт 13.00 часа от пл. „Княз Александър Невски“ ще тръгне митинг-шествие в защита на добива на електроенергия от български лигнитни въглища, организиран от индустриалните федерации на КТ „Подкрепа“.  \r\n*** \r\nОт 13.00 часа в сградата на Националния исторически музей на етаж 3 ще се проведе заседание на Съвместната мултидисциплинарна експертна комисия по историческите и образователните въпроси между Република България и Република Македония. \r\n*** \r\nОт 13.00 часа в IX състав на Специализирания наказателен съд ще се гледа делото срещи Галина Ц., Красимир Н., Мирослав Ч., Радостина Н. и Йонгпин Д., обвинени в организиране и ръководене на организирана престъпна група.  \r\n*** \r\nОт 13.30 часа в хотел „Експо“ Националният синдикат на пожарникарите и спасителите „Огнеборец” ще бъде домакин на срещата на борда на Европейския пожарникарски съюз и алианс (EFFUA). \r\n*** \r\nОт 13.30 часа в V състав на Специализирания наказателен съд ще се гледа делото срещу Христо Г., обвинен в изнудване.  \r\n*** \r\nОт 14.00 часа в XVI състав на Специализирания наказателен съд ще се гледа делото срещу Здравко Н. и Кристиан П., обвинени в участие в организирана престъпна група.  \r\n*** \r\nОт 14.30 часа в зала „Средец” на София Хотел Балкан областна администрация на Софийска област ще отбележи 75 години от спасяването на българските евреи. Специални гости на събитието ще бъдат Нава Бокер -заместник-председател на Кнесета на Държавата Израел и Рут Васерман Ланд -заместник-генерален директор на Федерацията на местните власти. \r\n*** \r\nОт 15.30 часа във Форум „Джон Атанасов“ в София Тех Парк ще се проведе конференция „Училище-университет-бизнес: ръка за ръка в ИКТ сектора“. Приветствие ще отправи министъра на образованието и науката Красимир Вълчев.  \r\n*** \r\nОт 16.40 часа в Клуб 1 на НДК ще се проведе официалният старт на Rinker Youth Challenge. \r\n*** \r\nОт 18.00 часа в Руския културно-информационен център Националната професионална гимназия по прецизна техника и оптика „М. В. Ломоносов“ ще отбележи своята 70-годишнина и патронния си празник. \r\n*** \r\nОт 18.00 часа в книжен център „Гринуич“ ще бъде представена книгата „Посока юг – пътуване към Антарктида“.  \r\n*** \r\nОт 18.30 часа в Литературния клуб на Столична библиотека преводачът от немски език Любомир Илиев ще участва в поредицата „Преводач на месеца“.  \r\n*** \r\nОт 19.00 часа в кино „Люмиер Лидл“ ще се състои прожекцията на филма „Не ме интересува дали историята ще ни запомни като варвари“.  \r\n*** \r\nОт 09.30 часа в зала 341 (Учебен корпус 1) на Югозападния университет „Неофит Рилски” ще се проведе „Ден на PR студента“. \r\n*** \r\nВ 11.00 часа на пл. „Македония“ ще се състои тържественият ритуал по изпращането на 37-ия контингент на Българската армия за участие в мисията на НАТО „Решителна подкрепа“ в Афганистан.  \r\n*** \r\nОт 19.00 часа в зала „Пейо Яворов“ ще бъде представен спектакълът на ансамбъл „Българе“ – „Осмото чудо“. \r\n*** \r\nОт 18.00 часа в Експозиционен център „Флора\" в Морска градина Бургас, зала 1, екипът на Център за социална рехабилитация и интеграция, гр. Бургас, управляван от Община Бургас, организира Благотворителна изложба под надслов „Порив за полет\".  \r\n*** \r\nОт 18.00 часа в галерия „Ателие R“ ще бъде открита изложба на Светлозар Пармаков.  \r\n*** \r\nОт 13.30 часа в Клуба на пенсионера в Кайсиева градина студенти от Варненския свободен университет ще обучават възрастни хора на дигитални умения и киберсигурност. \r\n*** \r\nОт 18.00 в Юнашкия сало в памет на основателят на Църквата във Варна – св. апостол Андрей, Варненска и Великопреславска св. Митрополия организира Андреевски четения.  \r\n***  \r\nОт 09.00 часа в голяма зала на Община Велико Търново ще се проведе сесия на Великотърновски общински съвет.   \r\n***  \r\nОт 10.30 часа в 321 аудитория на ВТУ \"Св. Св. Кирил и Методий\" н. пр.  Ерик Рубин,  извънреден и пълномощен посланик на САЩ в Република България ще изнесе публична лекция на тема \"България, Америка и общото ни трансатлантическо бъдеще\".   \r\n***  \r\nОт 12.30 в  зала 302 на Община Велико Търново ще се проведе среща на кмета Даниел Панов с американския посланик н. пр. Ерик Рубин.  \r\n***  \r\nОт 17.00 часа в пресклуба на БТА ще се състои пресконференция на лидерите на \"Демократична България\" Атанас Атанасов и Христо Иванов.  \r\n***  \r\nОт 18.30 часа в Музей \"Възраждане и Учредително събрание\" ще се състои съвместна общообразователна инициатива на ЗАД \"Армеец\" и сдружение \"Българска история\" на тема \"Нашите пълководци\".   \r\n***  \r\nОт 17.00 часа в Клуб 7  ще се проведе представяне на книгата \"Димитър Бербатов – По моя начин\".  \r\n*** \r\nОт 17.00 часа в пресклуба на БТА ще се състои пресконференция на лидерите на „Демократична България“ – Атанас Атанасов и Христо Иванов.  \r\n***  \r\nОт 19.00 часа в МДТ \"Константин Кисимов\" ще бъде представен \"Вражалец\" – мюзикъл по творбата на Дечо Таралежков.  \r\n*** \r\nОт 17.30 часа Регионална библиотека „Михалаки Георгиев” организират среща разговор с Ивинела Самуилова. Срещата ще се състои в залата за изяви на отдел „Заемна за възрастни”. \r\n*** \r\nОт 10.00 часа в заседателната зала на Община Враца ще се отвори ценовото предложение на участника в обществена поръчка с предмет: „Доставка на три броя моторни превозни средства за нуждите на ОП БКС“ .  \r\n*** \r\nОт 17.30 часа в хотел „Лева“ Фондация „Америка за България“ ще дари 150 000 лв. за реализиране на проекти, които да обединят силите на местната общност за популяризиране на Враца като желана туристическа дестинация и да осигурят повече възможности за образование и спорт на децата и семействата от града. \r\n*** \r\nОт 09.30 часа в ДГ № 23 „Звездица“ ще се състои спектакълът „Тайнственото речно конче“.  \r\n*** \r\nОт 13.30 часа в Младежкия театър ще се проведе концерт, посветен на 3 декември – Международен ден на хората с увреждания.  \r\n*** \r\nОт 19.00 часа в Младежкия център ще се състои рок концерт „С рок срещу СПИН“.  \r\n*** \r\nОт 17.00 часа в концертна зала „Добрич“ ще се състои спектакълът „Реално вълшебство на детството“.  \r\n*** \r\nОт 18.00 часа в Музея на фотографията ще бъде открита благотворителна изложба от акварели в подкрепа на Маги. \r\n*** \r\nОт 14.00 часа в залата на парк-хотел „Кюстендил” ще се проведе редовно заседание на Общински съвет - Кюстендил.  \r\n*** \r\nОт 09.00 часа ще се проведе заседание на Общинския съвет.  \r\n*** \r\nВ 09.00 часа в зала 5 на Окръжния съд ще се проведе заседание по делото срещу Атанас А., обвинен в това, че е избегнал установяването и плащането на данъчни задължения в особено големи размери.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Мартин М. и Калоян А. че на територията на килия в Пловдивския затвор, в съучастие като извършители, са отнели чужди движими вещи от владението на К. В.  \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на подсъдимия и четирима частни обвинители срещу присъда от 8 години лишаване от свобода за 19-годишния О.Ч. Пазарджишкият окръжен съд го е признал за виновен в това, че по непредпазливост е причинил смъртта на свой връстник и на 22-годишно момиче.  \r\n*** \r\nВ 10.00 часа в зала 1 на Окръжния съд ще се проведе заседание по делото срещу университетските преподаватели Симеон В., Димитър Д. и Петьо К., обвинени за взимане на подкуп.  \r\n*** \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе тристранен форум „Студентите питат – бизнесът и науката отговарят“, по време на който студенти от Пловдивския университет „Паисий Хилендарски“ ще се срещнат с представители на бизнеса и висшето образование. \r\n*** \r\nВ 11.00 часа в зала 1 на Апелативния съд ще се проведе заседание по делото срещу И. Р. Той обжалва присъда за убийство. Пловдивският окръжен съд го е признал за виновен и го осъдил на 14 години лишаване от свобода за това, че е умъртвил приятелката си.  \r\n*** \r\nОт 12.30 часа в магазин „BILLA“ ще се проведе пресконференция на тема „Българска ферма“ със специалното участие на министъра на земеделието, храните и горите Румен Порожанов и управителя на компанията за България Бойко Сечански. От 13.00 часа ще бъде открит 122-рия магазин на веригата.  \r\n*** \r\nОт 13.00 часа в „Гранд Хотел Пловдив“ министърът на земеделието, храните и горите ще открие Осмия Национален агро семинар. \r\n*** \r\nВ 18.00 часа в Културен център Тракарт, подлез „Археологически“ ще се състои премиера на второто  издание на книгата „Познатият непознат Пловдив“ на Пенка Калинкова.  \r\n*** \r\nОт 18.00 часа в „Екомузей“ с аквариум ще бъде открита изложба с творби от Първия международен графичен пленер Бръшлен 2018. \r\n*** \r\nОт 10.00 часа в зала на Общинския съвет в Община Минерални бани експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в Народно читалище „Дружба-1993” ще започне концертът под надслов „С вкус на мерло в ритъма на тангото”, в който ще вземат участие Вокална група „Градски хубавелки” и Танцова формация „ЖиНиС“. \r\n*** \r\nОт 14.00 часа в Центъра за настаняване от семеен тип за деца и младежи с увреждания ще се проведе пресконференция по повод стартирането на проект „Ще се справя”, реализиран от Сдружение „Равновесие” в партньорство с Община Созопол. \r\n*** \r\nОт 10.00 часа в Община Стамболово експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в РБ „Захарий Княжески“ ще бъде представена книгата „Светът на фестивалите“ на Любомир Кутин.  \r\n*** \r\nОт 19.00 часа в Оперния театър ще се състои симфоничен концерт на Симфоничен оркестър-Пазарджик.  \r\n*** \r\nОт 19.00 часа в „Направи си бира“ ООД (кв. \"Индустриален\" 1 - до бариерата на ЗСК) ще се проведе второто събитие от формата \"Защото избрах България\".  \r\n*** \r\nОт 19.30 часа в Кукления театър ще се състои спектакъл за възрастни „Страх“.  \r\n*** \r\nОт 10.00 часа в Информационен център „Терзиева къща“ експерти от институцията на омбудсмана на Р България ще се срещнат с граждани. \r\n*** \r\nОт 09.00 часа омбудсманът Мая Манолова ще се срещне с граждани в Областна администрация – Хасково.  \r\n***   \r\nОт 9.00 часа в зала 363 на общината ще се проведе редовно заседание на Общински съвет- Шумен.  \r\n*** \r\nОт 09.00 часа в Пресклуба на БТА в Шумен ще се състои пресконференция на Димитър Делчев и Найден Зеленогорски. \r\n***     \r\nОт 14.30 часа в РБ „Ст. Чилингиров“ ще се състои традиционната викторина с ученици от VII клас, посветена на Сава Доброплодни. \r\n*** \r\nОт 17.00 часа във фоайето на Регионалната библиотека „Стилиян Чилингиров“ ще се проведе среща под надслов „Проф. д.ик.н. Лучиян Милков – 70 години отдаденост на науката, семейството и приятелите”.", "date": "2018.11.29", "title": "Предстоящи събития в страната за 29 ноември (Агенция „Фокус“)"}
{"url": "http://www.focus-news.net/news/2018/11/29/2595996/pregled-na-osnovnite-temi-v-svetovniya-pechat-agentsiya-fokus.html", "text": "Керванът с мигрантите от Централна Америка, усложняването на отношенията между САЩ и Саудитска Арабия, кризата между Русия и Украйна и намерението на Турция да търси алтернатива на долара в световната търговия са сред основните теми във световния печат . \r\n*** Понижението на отношенията със Саудитска Арабия би било сериозна грешка, пише в авторска статия държавният секретар на САЩ  Майкъл Помпео в авторитетното американско издание  The Wall Street Journal . \r\n\"Усилията на администрацията на Тръмп за възстановяване на партньорството между Съединените щати и Саудитска Арабия не са популярни сред американския политически елит, в които политици от двете [системни американски] партии отдавна използват историята на кралството, за да призоват за понижаване на двустранните отношения. Убийството на саудитския журналист Джамал Хашоги в Турция доведе до увеличаване на подобни искания от Капитолия и тяхната подкрепа от страна на медиите. Въпреки това, понижаването на нивото на САЩ-Саудитска Арабия биха били сериозна грешка за националната сигурност на Съединените щати и нейните съюзници \", каза Помпео. \r\n\"Кралството е важен фактор за осигуряване на стабилност в Близкия изток\", пише държавният секретар на САЩ. От негова гледна точка \"отхвърлянето на съюза между САЩ и Саудитска Арабия или намаляването на нивото на контактите ни биха принудили  Рияд да се движи в  правилната посока\" в провеждането на вътрешната политика. \"Престолонаследникът [на Саудитска Арабия, Мохамед бин Салман] придвижи страната в посока на реформите", "date": "2018.11.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/29/2595997/futbol-pari-sen-zhermen-pobedi-livarpul-s-21.html", "text": "Футбол: Пари Сен Жермен победи Ливърпул с 2:1 на стадион „Парк де Пренс“ и изпревари английския тим в групата, където Наполи е лидер с 9 точки, ПСЖ е втори с 8, Ливърпул остава трети с 6 точки, Цървена Звезда с 4. \r\nРезултати от останалите двубои: \r\nБорусия Дортмунд – Брюж 0:0 \r\nПорто – Шалке 3:1 \r\nНаполи – Цървена Звезда 3:1 \r\nПСВ – Барселона 1:2 \r\nТотнъм – Интер 1:0", "date": "2018.11.29", "title": "Футбол: Пари Сен Жермен победи Ливърпул с 2:1"}
{"url": "http://www.focus-news.net/news/2018/11/29/2596405/reuters-ukrainskiyat-lider-tvardi-che-putin-iska-tsyalata-mu-strana.html", "text": "Украинският президент Петро Порошенко в четвъртък обвини Владимир Путин, че иска да анексира цялата страна и призова НАТО да разположи военни кораби в морето, което двете държави си поделят, информира  Reuters .   \r\nКоментарите на Порошенко пред германските медии са част от съгласуваната акция, която Киев разгръща, за да получи западна подкрепа за нови санкции срещу Москва, да си осигури осезаема нова военна помощ от Запада и да създаде обединена опозиция срещу руския газопровод, който заплашва Украйна да бъде лишена от важни печалби от транзита на топливото.   \r\nЗападните му съюзници обаче не проявяват готовност да изпълнят нито едно от неговите желания, въпреки предупрежденията на президента на Украйна за евентуална инвазия от руска страна след инцидента в неделя край Крим.  Ивелина Ватова", "date": "2018.11.29", "title": "Reuters: Украинският лидер твърди, че Путин иска цялата му страна."}
{"url": "http://www.focus-news.net/news/2018/11/29/2596434/b92-vuchich-nastoyava-za-mirni-protesti-nezavisimo-ot-piar-aktsiite.html", "text": "В четвъртък Александър Вучич е провел среща с представители на сръбските общности в Косово и Метохия и ги е призовал протестите, които организират да са мирни, демократични и без насилие, информира белградското радио  В92  на интернет страницата си. \r\nСпоред президента на Сърбия такова трябва да е поведението „независимо от следващите стъпки на Прищина“. Това заявява лидерът на „Сръбска листа“ Горан Ракич.  \r\n\"Отидохме на срещата с президента Вучич, като носехме страховете и тревогите на сърбите от Косово и Метохия. Информирахме го също, че преди два дни подадохме оставка като кметове и го чухме да ни призовава за мирни, ненасилствени демократични протести, независимо от мерките, които Прищина предприема спрямо сръбските жители на Косово,\" това  Ракич е съобщил веднага след срещата в президентството в Белград.   \r\nТой е подчертал, че митата, които Прищина наложи, не са насочени срещу Сърбия, както твърдят някои и така се опитват да подведат общественото мнение. Те са пряко насочени срещу оцеляването на сърбите в Косово и Метохия.   \r\nТой е призовал  „гражданите да продължат с мирните си, демократични протести, без насилие“.   Ивелина Ватова", "date": "2018.11.29", "title": "B92: \"Вучич настоява за мирни протести независимо от пиар акциите"}
{"url": "http://www.focus-news.net/news/2018/11/29/2596000/kommersanta-kakvi-temi-se-ochakva-da-obsadyat-prezidentite-na-rusiya-i-sasht.html", "text": "Какви теми се очаква да обсъдят президентите на Русия и САЩ, пише руският вестник  “Коммерсантъ“ . \r\nМосква и Вашингтон отбелязват, че новата среща на двамата президенти ще бъде продължение на преговорите, проведени в Хелзинки на 16 юли. \"Мисля, че президентите ще обсъдят всички въпроси в областта на сигурността, контрола върху въоръженията в регионалната област, включително в Близкия изток\", каза Джон Болтън. Президентът Путин в сряда призова Съединените щати да търсят обща позиция, като отбеляза: \"Ние сме готови за това и искаме това\". \r\nСпоред източник на изданието, близък до администрацията на американския президент, обичайните проблеми между Москва и Вашингтон станаха основният проблем в хода на подготовката за срещата на високо равнище. \"Представителите на Кремъл, както вече беше в навечерието на срещата в Хелзинки, настояха да се приеме съвместна декларация след срещата. Но за да се одобри такъв документ, трябва да се постигне споразумение за поне една от позициите \", събеседникът обясни пред вестника. \r\n„Коммерсантъ“ припомня, че, руските власти предложиха на Съединените щати на срещата в Хелзинки да потвърдят ангажимента на страните към четири споразумения - Договор за мерки за по-нататъшно ограничаване на стратегическите нападателни оръжия (СТАРТ-3), Виенския документ за мерки за укрепване на  доверието и сигурността от 2011 година и Договора за открито небе. Американската страна обаче не подкрепи тази инициатива . \r\nСпоред източник  на вестника, близък до администрацията на Доналд Тръмп, Москва настоява да обсъди възможностите за възобновяване на двустранните контакти в бизнеса, културата и науката, както и за започването  на преговори за стратегическа стабилност, включително продължаването на Договора СТАРТ-3 за пет години и запазването на Договора за премахване на ракетите със среден и по-малък обсег (ДРСМО). Същевременно, според изданието , руската страна изразява желание да вдъхне нов живот на споразумението за дейността на руско-американската група за кибернетична сигурност (президентите се споразумяха за неговото създаване през юли 2017 г.). Друга потенциална тема за обсъждане са обемите и методите за предоставяне на хуманитарна помощ за Сирия, както и инвестиции за възстановяване на унищожената инфраструктура. \r\n\"Във Вашингтон те поддържат противоположни възгледи по почти всички изброени проблеми, затова страните са решили да обсъдят само въпроса - бъдещето на ДРСМО, ситуацията в Сирия и ролята на Иран в този конфликт, както и световните цени на петрола \", пише изданието.  Юлиян Марков", "date": "2018.11.29", "title": "„Коммерсантъ“: Какви теми се очаква да обсъдят президентите на Русия и САЩ"}
{"url": "http://www.focus-news.net/news/2018/11/29/2596004/komentari-i-reaktsii-v-balgariya-za-krizata-v-azovsko-more-obzor.html", "text": "В сутрешните часове на 25 ноември край бреговете на Кримския полуостров се стигна до стълкновение между руски и украински кораби, което завърши със закриването от страна на Русия на Керченския проток, до задържането на украински плавателни съдове и до размяната на взаимни обвинения. Международната ситуация доведе до коментари и в България. Позиция изразиха президентът Румен Радев и премиерът  Бойко Борисов, както и Министерство на външните работи  в лицето на вицепремиера Екатерина Захариева. \r\nВ сряда под ръководството на министър-председателя Бойко Борисов  Съветът по сигурността към Министерския съвет  проведе заседание. Приета беше позиция на Съвета по сблъсъка между украински и руски кораби в района на Керченския пролив и Азовско море. В позицията се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими.  \r\n„В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията.  \r\nСъветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО.  \r\nСпоред  посланика на Руската федерация у нас н. пр. Анатолий Макаров  изявленията от българска страна са премерени. По думите му сега основно се прави акцент върху това, че Русия е провокатор и агресор и е готова към военни действия срещу Украйна, а в действителност всичко е било абсолютно по друг начин. Той определи ситуацията в Азовско море като  провокация,  организирана от президента на Украйна Петро Порошенко в навечерието на президентските избори в Украйна. „Де факто тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на ниския му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната Рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендантски час и т.н. Така че, както вие разбирате, с оглед на случващото се, това е очевидна провокация на г-н Порошенко“, допълни Макаров. Попитан какви са перспективите за подобряване на отношенията между Украйна и Русия, н. пр. Макаров заяви, че не вижда перспективи към подобряване засега. От своя страна посланикът на Украйна в България н. пр. Виталий Москаленко заяви:   „Руската страна постоянно твърди, че военното положение е предизборната тактика на президента на Украйна, за да повдигне своя рейтинг. В отговор бих казал, че е абсолютна лъжа в стила на руските пропагандисти. Тъй като първоначално планът беше въвеждането на военно положение за 60 денонощия, после той бил коригиран и положението се въвежда са 30 денонощия. Следователно изборите, които ще се състоят на 31 март, ще бъдат абсолютно незасегнати от това военно положение“, допълни Н. Пр. Москаленко. По думите му за разлика от Крим, този конфликт е нападение. Според него Русия всъщност е разширила военните си действия. Н. Пр. Москаленско поясни, че от страна на Украйна не е имало провокация. Москаленко определи атаките на Русия срещу украинските кораби са акт на въоръжена агресия и допълни, че руската агресия засяга регион, където живее българска общност. Според него до известен смисъл събитията пряко засягат интересите на България. Във връзка с въведеното военно положение, посланикът на Украйна обясни, че на българите в Украйна ще бъдат гарантирани пълни права и свободи, тъй като то ще бъде в сила при нападение от страна на Русия.  \r\nНе такова беше мнението на  лидера на АБВ Румен Петков , който заяви в интервю за Агенция „Фокус“, че съществува риск за българската диаспора в Украйна. „Да предизвикваш чрез грубо нарушение на международното право конфликти с риск живота на свои собствени граждани, значи, че никой в Украйна не е защитен. Това е изводът“, коментира Петков. Петков посочи, че кризата в Азовско море е подчинена на политическото оцеляване на Петро Порошенко. По думите на председателя на АБВ Порошенко трябва да бъде санкциониран, а нови санкции срещу Русия биха били абсурд. Румен Петков обясни, че се отива  в една конфронтация, която ни връща не в Студената война, а ни изправя на ръба на реални военни действия тук в Европа, в Черно море. За позицията на България  Петков коментира ,че е  трябвало да бъде с една идея по-критична към провокацията от страна на Украйна. Петков уточни, че в случая усилията на Германия и Франция заслужават подкрепа, но същевременно трябва ясно да се каже, че подобна грозна политическа провокация е недопустима в ценностната ни система. Директорът на Института за пазарна икономика и международни отношения Любомир Кючуков  също коментира темата в сутрешния блок „Добро утро, България“ на Радио „Фокус“. Според него готовността на Германия и Франция за посредничество е признак, че Европа не се чувства сигурна от създалото се напрежение. „Очевидно е, че Русия след присъединяването на п-в Крим третира териториалните води на полуострова като свои. Респективно започва да прилага съответните норми засилвайки ги с конкретни мерки за сигурност спрямо новопостроения мост през Керченският проток. От друга страна Украйна, както цяла Европа не признава анексията и счита п-в Крим за част от украинска територия и не приема наложените от Русия правила, въпреки че досега се е съобразявала с тях и с пълното съзнание, че тяхното нарушаване ще доведе до ответна руска реакция“, поясни Любомир Кючуков. Той добави, че независимо от това как ще се развие този конкретен инцидент, конфликтът като цяло ще продължи, докато не се пристъпи към реално и двустранно решаване \r\nДеница КИТАНОВА", "date": "2018.11.29", "title": "Коментари и реакции в България за кризата в Азовско море (ОБЗОР)"}
{"url": "http://www.focus-news.net/news/2018/11/29/2595999/vzglyad-zashto-zapadat-reshi-da-si-zatvori-ochite-za-kerchenskiya-intsident.html", "text": "Защо западът реши да си затвори очите за Керченския инцидент, пише руският ежедневник  “Взгляд“ . \r\nПлановете на Порошенко се провалят един след друг. Първоначално той не успя да наложи военно положение в Украйна във формата, от който се нуждаеше, а сега Франция и Германия не подкрепиха плана на нови антируски санкции. Идеята беше торпилирана на равнище управленски органи на Европейския съюз. Защо този път Западът реши да не подкрепи желанието на Киев отново да навреди на Русия, анализира вестникът.\t \r\nГермания и Франция не подкрепиха идеята за нови санкции срещу Русия на фона на кризата около Керченския проток. Това съобщи в сряда немският Die Welt. Съдейки по изтичането на информация от закритото заседание на Комитета по политика и сигурност в Брюксел във вторник, дипломати от двете страни заявиха, че сега е важно да се предприемат мерки за изграждане на доверие между Москва и Киев. Но \"санкциите не са част от тези мерки\", подчертаха представителите на Берлин и Париж . \r\nВместо това Франция и Германия искат \"да продължат дипломатическите си усилия\" за разрешаване на конфликта в Азовско море - и да предложат включването на силите на Организацията за сигурност и сътрудничество в Европа (ОССЕ). \r\nНа официално ниво Берлин не потвърди тази информация , но и не я отрече. Представителят на канцлера Меркел Щефан Зайберт говори за това много уклончиво. \r\n\"Нашата позиция е, че евентуалното разширяване на съществуващите санкции трябва да се обсъжда с европейските партньори. Не искам да изпреварвам тази дискусия \", каза Зайберт, като припомни, че скоро ЕС ще обсъди разширяването на вече съществуващите санкции. \"Сега на преден план е деескалацията и предоставянето на помощ на задържаните украински моряци\", цитира го ТАСС. Зайберт добави, че Берлин призовава Москва и Киев \"да започнат диалог възможно най-скоро\". \r\nНо украинският президент Петро Порошенко директно поиска да се увеличи натиска върху Русия след инцидента в Керченския проток. Според него ръководителят на Европейския съвет Доналд Туск \"е уверил, че ще направи всичко възможно ... по отношение на продължаването на политиката на санкциите\". Обещанията да се оплакват на Запада звучаха и  в първите изявления на Порошенко за инцидента. \r\nВ публичната сфера, Лондон, Париж и дори Берлин осъдиха действията на Москва. Както обаче се оказва, въпросът не е далеч от реториката. И западната преса незабавно стигна до сърцевината: инцидентът с Керч беше провокация, благоприятна само за Киев. \r\nКакто вече отбеляза вестник „Взгляд“, всъщност великите сили - Великобритания, Франция, САЩ - не бързат да отговорят на желанията на Киев.  Между малките държави от ЕС няма единство. Полският президент Анджей Дуда, както и естонският министър на отбраната Юри Луйк, недвусмислено подкрепиха наказателните мерки срещу Русия. Австрийският външен министър Карин Кнайсел обаче изрази резерви: ЕС ще вземе решение за нови санкции, в зависимост от \"публикуването на фактите и бъдещото поведение на двете страни\". Председателят  на словашкия парламент, Андрей Данко, се съмнява дали трябва да се повярва на Порошенко: \r\nДиректорът на Киевския център за политически изследвания и конфликтология Михаил Погребински не изключва, че срещата между президентите Доналд Тръмп и Владимир Путин все още може да се осуети. \r\nВсе още не е ясна последната дума на Тръмп. Не знаем дали ще се състои срещата между Путин и Тръмп. Фактът, че Украйна провокира Русия, също е разбран на Запад, и, разбира се, те няма да следват желанията на Киев. Но публично те все още подкрепят Украйна. Така че все още не е възможно да се заключи, че инцидентът е бил уреден \", каза той пред вестник \"Взгляд“. \r\nПогребрински обаче е съгласен, че планът на украинския президент като цяло не е успял. \"Порошенко не успя да прокара своята версия на указа, а това значително разваля перспективите му за друг мандат. Някои от моите колеги вярват, че той вече се е отказал от състезанието за президентството. Мисля, че е твърде рано да се направи недвусмислено заключение, но в това изявление има някаква истина \", признава експертът от Киев. \r\nЗа разлика от Погребински, Кирил Коктиш, доцент в катедра \"Политическа теория\" в Московския държавен институт за международни отношения, е сигурен, че инцидентът в Керч вече е изчерпан. \r\n\"Това беше инициативата или само Порошенко, или Порошенко в сътрудничество с Кърт Волкър. \r\nМалко вероятно е да е одобрен някъде по-нагоре в американската администрация. Тоест, този инцидент се е оказал неприятна импровизация за Тръмп. Това беше опит да се постави Европа пред свършен факт, когато Киев очевидно си позволява всичко \", обясни експертът. \r\n\"Възможно е първоначалното намерение да е било, че корабите ще бъдат потопени, ще има човешки жертви  и т.н. Съдейки по заповедите, дадени на моряците, според данните, публикувани от Федералната служба за сигурност на Русия (ФСБ), Киев е очаквал въоръжен инцидент. Имаше изчисление както за травматичния ефект, така и за последвалите нови санкции и за военното положение \", каза Коктиш пред вестника. \r\n\"Едно е когато имаш налице истинско стълкновение и друго, когато корабите престояват за повече от 12 часа, става малко нелепо. Ситуацията се превръща във фарс, а не в трагедия, смята политологът. - Ето защо Франция, Англия и Германия реагираха предсказуемо. Германия например обеща да предприеме \"най-тежките стъпки\", което може да бъде изразено във факта, че Меркел ще говори с Путин и ще изрази загрижеността си\".  Юлиян Марков", "date": "2018.11.29", "title": "„Взгляд“: Защо западът реши да си затвори очите за керченския инцидент"}
{"url": "http://www.focus-news.net/news/2018/11/29/2596002/sport-montana-2003-pobedi-buduchnost-s-102100-za-adriaticheskata-liga-pri-zhenite.html", "text": "Баскетбол: Монтана 2003 спечели изключително трудно със 102:100 след две продължения у дома срещу Будучност Подгорица в шестия си мач от груповата фаза в Адриатическата лига по баскетбол при жените. Димана Георгиева се отличи с 21 точки за Монтана, а Христина Иванова добави още 20 точки. Николина Бабич от черногорския Будучност беше най-резултатна в срещата с 26 точки. \r\nМонтана 2003 се изкачи на второ място във временното класиране с актив от 9 точки. Лидерът Берое има две спечелени точки повече до момента. Будучност е на петата позиция в Адриатическата лига.", "date": "2018.11.29", "title": "Спорт: Монтана 2003 победи Будучност с 102:100 за Адриатическата лига при жените"}
{"url": "http://www.focus-news.net/news/2018/11/29/2596005/moskovskiy-komsomolets-kongresat-na-sasht-shte-glasuva-zabrana-za-prodalzhavane-na-dogovora-start-3.html", "text": "Конгресът на САЩ ще гласува забрана за продължаване на договора СТАРТ-3, пише руският ежедневник  “Московский Комсомолец“ . \r\nРедица представители на Конгреса на САЩ поеха инициативата САЩ да се оттеглят от Договора за премахване на ракетите със среден и по-малък обсег (ДРСМО), който е безсрочен, а също и да не се продължава договора за намаляване и ограничаване на стратегическите нападателни оръжия СТАРТ 3, чието действие завършва през 2021 г. \r\nВ Конгреса на САЩ бе представен законопроект, наречен \"Прекратяване на руската ядрена агресия\", който забранява продължаването на договора СТАРТ 3 за ограничаване на стратегическите нападателни оръжия след 2021 г. \r\nСпоред авторите на документа, републиканския сенатор Том Котън и републиканския конгресмен Лиз Чейни, днес Русия има значително предимство в тактическите ядрени оръжия. В това отношение те предлагат подписването на нов договор, който може да включи целия спектър от нови оръжия, които не са взети предвид в старите споразумения. \r\n\"Договорът СТАРТ ограничава способността на САЩ да сдържат руската агресия срещу нашата страна, както и на нашите съюзници. Проектозаконът гарантира, че целият, а не отделен ядрен арсенал на Русия ще бъде представен на следващия кръг от преговори\", заявяват авторите на законопроекта. \r\nПо-рано Белият дом обяви възможното оттегляне на Съединените щати от ДРСМО  под предлог, че Русия редовно го нарушава. \r\nВестникът припомня, че Договорът СТАРТ 3 бе подписан на 8 април 2010 г. от Барак Обама и Дмитрий Медведев в Испанската зала на Президентския дворец в Прага.  Юлиян Марков", "date": "2018.11.29", "title": "„Московский Комсомолец“: Конгресът на САЩ ще гласува забрана за продължаване на договора СТАРТ-3"}
{"url": "http://www.focus-news.net/news/2018/11/29/2596007/tekstove-ot-zakona-za-lichnata-pomosht-kasaeshti-horata-s-uvrezhdaniya-shte-badat-prerazgledani-i-glasuvani-otnovo-ot-narodnoto-sabranie-obzor.html", "text": "Текстове от Закона за личната помощ, които предизвикаха остра реакция от страна на майки на деца с увреждания от инициативата „Системата ни убива“, ще бъдат преразгледани и гласувани отново от Народното събрание. Това стана ясно след среща на майки - представители на инициативата, с министър-председателя Бойко Борисов в Министерски съвет. Разговорът им се проведе по време на приемането на бюджета на Министерството на труда и социалната политика в парламента. В бюджета се предвиждат 71,5 млн. лв. за Закона за личната помощ, както и допълнителните 150 млн. лв., дадени от премиера, които ще бъдат разпределени между Закона за личната помощ и Закона за хората с увреждания. \r\nНа 27 ноември майките на деца с увреждания изпратиха официално писмо до министър-председателя, в което посочват, че между първо и второ четене на Закона за личната помощ са направени спорни промени. „Извършена бе промяна на текстове, като се вкараха финансови ограничения, такива че през септември 2019 г., законът ще влезе в сила без да има финансов ресурс за неговото прилагане“, се посочва още в писмото. Вера Иванова – майка на дете с увреждане и част от инициативата „Системата ни убива“, обясни, че има уверение от министър-председателя, че тези текстове ще бъдат преразгледани на 29 ноември и на следващия ден ще бъдат гласувани отново в пленарна зала. \r\nОт своя страна, премиерът Борисов обясни, че депутатите са го ядосали заради това, че част от парите за деца с увреждания са сложени на едно място в бюджета, а друга част – на друго. „Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той и изрази надежда ПГ на ГЕРБ в следващите един-два дни да изпълни ангажимента, който премиерът е поел. „А голямата част сме си я свършили, защото вече парламентът прие и сложи на едно място, за да са видими тези 150 млн. повече “, каза още Борисов. Той посочи, че по време на срещата с майките на деца с увреждания са се разбрали да бъдат партньори и в решението на проблема с фалшивите ТЕЛК-ове. \r\nЦветилена СИМЕОНОВА", "date": "2018.11.29", "title": "Текстове от Закона за личната помощ, касаещи хората с увреждания, ще бъдат преразгледани и гласувани отново от Народното събрание (ОБЗОР)"}
{"url": "http://www.focus-news.net/news/2018/11/29/2596003/nezavisimaya-gazeta-sled-kerchenskata-provokatsiya-mozhe-da-posledvat-i-drugi.html", "text": "След Керченската провокация може да последват и други, пише Александър Храмчихин -  Заместник-директор на Института за политически и военни анализи в руския вестник  “Независимая газета“ . \r\nВ началото авторът припомня как конфликтът в Азовско море започва със задържането на руския риболовен  траулер „Норд“  през март тази година. \r\nЦелта на задържането от страна на украинските граничари в Азовско море на риболовния кораб \"Норд\" през март тази година със сигурност не беше борбата срещу бракониерството. Всичките 10 членове на екипажа на кораба бяха жители на Крим, които получиха руско гражданство през 2014 г. И в главата на някого в Киев се е родила  \"творческа\" идея - да организира пропагандно представление с признанието на моряците, че те са граждани на Украйна. Но нищо не се случи - през целия период на пленничеството им (седем моряци бяха освободени съвсем наскоро и капитанът все още е задържан) никой от тях не искаше да се върне към украинското гражданство въпреки оказаният много силен  психологически натиск. \r\nСлед задържането на „Норд“ Русия увеличи времето за инспекция на чуждестранни кораби, отиващи към азовските пристанища на Украйна - Мариупол и Бердянск и обратно, поради което тези пристанища започнаха да понасят сериозни загуби. В допълнение, няколко украински риболовни кораби бяха задържани, поради което уловът на риба от украинската страна рязко намаля. Това означава, че последиците от прилагането на \"творческата\" идея се оказаха много тъжни за Украйна. \r\nПрез септември Украйна реши да укрепи позицията си на Азовско море, като прехвърли двете най-нови речни бронирани лодки на проект 51855 „Гюрза-М“ „Лубни“ и „Кременчуг“  там. Тъй като тези лодки не могат да оперират в открито море, те са били транспортирани от Одеса по суша. Два помощни кораба на украинския флот се преместиха в Бердянск, като поискаха правото да преминат под кримския мост от руската страна, след като получиха руски пилот. Не са възникнали конфликти. \r\nНо украинският президент Порошенко усеща, че дори с използването на административни ресурси той няма да може да спечели предстоящите президентски избори през март 2019 г. Ето защо не трябва да се провеждат никакви избори, както и различни антиправителствени митинги по всяко време (например поради липса на отопление). Или е необходимо рязко да увеличите рейтинга си. \r\nВ резултат на това бяха изпратени още „Гюрзи“ - „Бердянск“ и „Никопол“  на поход от Одеса до Бердянск, както и рейдов  влекач (който тегли кораби в пристанищата). Нито един от тези съдове изобщо не трябва да излиза в открито море (освен това, както беше казано по-горе, „Гюрза“ може безпроблемно да се транспортира по суша), особено в края на ноември. Но им беше наредено да минат през Керченския пролив, без да уведомяват руската страна. Ако успееше начинанието Порошенко щеше да обяви, че е постигнал голяма победа, спечелвайки рейтинг за изборите. Ако Русия беше потопила лодките и влекача, целият \"цивилизован свят\" отново щеше да види \"лицето на руския агресор\". Москва ще получи нова порция санкции и Порошенко ще въведе военно положение с отмяна на изборите, официална цензура в медиите и забрана на публични събития. \r\nВъпреки това, Порошенко успя да прокара през Върховната Рада съкратена версия на военното положение - само за един месец и не в цялата страна. Много е вероятно да последват  много по-амбициозни провокации (най-вероятно в Донбас)  или текущата версия да бъде продължена, което ще позволи отменянето на изборите само в най-опозиционните южни и източни региони (то е въведено точно в тях).  Юлиян Марков", "date": "2018.11.29", "title": "„Независимая газета“: След Керченската провокация може да последват и други"}
{"url": "http://www.focus-news.net/news/2018/11/29/2596008/the-times-brekzit-bez-sporazumenie-shte-bade-nay-golyamata-katastrofa-sled-1930-ta-godina.html", "text": "Великобритания ще бъде потопена в най-дълбоката си рецесия от 30-те години на миналия век, ако страната напусне Европейския съюз без споразумение  предупреди „Банк ъф Ингланд“ вчера, цитирана от вестник  The Times . \r\nЦените на жилищата могат да паднат с 30%, лихвените проценти да се покачат до 5,5%, а икономиката да се свие с 8% - по-голямо свиване, отколкото след финансовата криза през 2008 г.,показва най-лошия сценарий. \r\nБен Бродбент, един от заместник-гуверньорите на банката, каза, че това ще бъде по-лошо от всяка криза, тъй като \"се върнахме обратно на злато\", както когато икономиката катастрофира през  1930 г. През финансовата криза през 2008 г. британската икономика се сви с 6,3%. \r\nБанката даде оценката си часове след като правителството  анализира, че икономиката ще се свие при всички варианти на Брекзит. \r\nФинансовият министър Филип Хамънд каза, че в \"чисто икономически смисъл\" Великобритания ще бъде по-зле, отколкото ако остане в Европейския съюз. В парламента обаче Тереза Май каза, че анализът на правителството не означава, че страната ще бъде \"по-бедна в бъдеще, отколкото сме днес\". \r\nАнализите на Банката и правителството, които бяха наречени \"измамни\" и \"нереалистични\" от „брекзитърите“, очертават различни сценарии на Брекзит, включително ако парламентът не одобри  споразумението с Брюксел и Великобритания напуснаха ЕС през март без споразумение или преходен период. \r\nАнализът на кабинета показа, че икономиката ще се свие до 3.1% за период от 15 години, дори ако премиерът успее да постигне споразумение и да осигури \"безпроблемни\" отношения с ЕС.  Юлиян Марков", "date": "2018.11.29", "title": "The Times: Брекзит без споразумение ще бъде най-голямата катастрофа след 1930-та година"}
{"url": "http://www.focus-news.net/news/2018/11/29/2596011/pregled-na-osnovnite-temi-v-ruskiya-pechat-agentsiya-fokus.html", "text": "Възможните последствия след инцидента между руските и украинските кораби в Керченския проток, както и перспективите пред руско-американските отношения и вероятните теми за обсъждане на предстоящата среща между президентите на САЩ и Русия са сред основните теми на руския печат . \r\n*** Защо западът реши да си затвори очите за Керченския инцидент, пише руският ежедневник  “Взгляд“ . \r\nПлановете на Порошенко се провалят един след друг. Първоначално той не успя да наложи военно положение в Украйна във формата, от който се нуждаеше, а сега Франция и Германия не подкрепиха плана на нови антируски санкции. Идеята беше торпилирана на равнище управленски органи на Европейския съюз. Защо този път Западът реши да не подкрепи желанието на Киев отново да навреди на Русия, анализира вестникът.\t \r\nГермания и Франция не подкрепиха идеята за нови санкции срещу Русия на фона на кризата около Керченския проток. Това съобщи в сряда немският Die Welt. Съдейки по изтичането на информация от закритото заседание на Комитета по политика и сигурност в Брюксел във вторник, дипломати от двете страни заявиха, че сега е важно да се предприемат мерки за изграждане на доверие между Москва и Киев. Но \"санкциите не са част от тези мерки\", подчертаха представителите на Берлин и Париж . \r\nВместо това Франция и Германия искат \"да продължат дипломатическите си усилия\" за разрешаване на конфликта в Азовско море - и да предложат включването на силите на Организацията за сигурност и сътрудничество в Европа (ОССЕ). \r\nНа официално ниво Берлин не потвърди тази информация , но и не я отрече. Представителят на канцлера Меркел Щефан Зайберт говори за това много уклончиво. \r\n\"Нашата позиция е, че евентуалното разширяване на съществуващите санкции трябва да се обсъжда с европейските партньори. Не искам да изпреварвам тази дискусия \", каза Зайберт, като припомни, че скоро ЕС ще обсъди разширяването на вече съществуващите санкции. \"Сега на преден план е деескалацията и предоставянето на помощ на задържаните украински моряци\", цитира го ТАСС. Зайберт добави, че Берлин призовава Москва и Киев \"да започнат диалог възможно най-скоро\". \r\nНо украинският президент Петро Порошенко директно поиска да се увеличи натиска върху Русия след инцидента в Керченския проток. Според него ръководителят на Европейския съвет Доналд Туск \"е уверил, че ще направи всичко възможно ... по отношение на продължаването на политиката на санкциите\". Обещанията да се оплакват на Запада звучаха и  в първите изявления на Порошенко за инцидента. \r\nВ публичната сфера, Лондон, Париж и дори Берлин осъдиха действията на Москва. Както обаче се оказва, въпросът не е далеч от реториката. И западната преса незабавно стигна до сърцевината: инцидентът с Керч беше провокация, благоприятна само за Киев. \r\nКакто вече отбеляза вестник „Взгляд“, всъщност великите сили - Великобритания, Франция, САЩ - не бързат да отговорят на желанията на Киев.  Между малките държави от ЕС няма единство. Полският президент Анджей Дуда, както и естонският министър на отбраната Юри Луйк, недвусмислено подкрепиха наказателните мерки срещу Русия. Австрийският външен министър Карин Кнайсел обаче изрази резерви: ЕС ще вземе решение за нови санкции, в зависимост от \"публикуването на фактите и бъдещото поведение на двете страни\". Председателят  на словашкия парламент, Андрей Данко, се съмнява дали трябва да се повярва на Порошенко: \r\nДиректорът на Киевския център за политически изследвания и конфликтология Михаил Погребински не изключва, че срещата между президентите Доналд Тръмп и Владимир Путин все още може да се осуети. \r\nВсе още не е ясна последната дума на Тръмп. Не знаем дали ще се състои срещата между Путин и Тръмп. Фактът, че Украйна провокира Русия, също е разбран на Запад, и, разбира се, те няма да следват желанията на Киев. Но публично те все още подкрепят Украйна. Така че все още не е възможно да се заключи, че инцидентът е бил уреден \", каза той пред вестник \"Взгляд“. \r\nПогребрински обаче е съгласен, че планът на украинския президент като цяло не е успял. \"Порошенко не успя да прокара своята версия на указа, а това значително разваля перспективите му за друг мандат. Някои от моите колеги вярват, че той вече се е отказал от състезанието за президентството. Мисля, че е твърде рано да се направи недвусмислено заключение, но в това изявление има някаква истина \", признава експертът от Киев. \r\nЗа разлика от Погребински, Кирил Коктиш, доцент в катедра \"Политическа теория\" в Московския държавен институт за международни отношения, е сигурен, че инцидентът в Керч вече е изчерпан. \r\n\"Това беше инициативата или само Порошенко, или Порошенко в сътрудничество с Кърт Волкър. \r\nМалко вероятно е да е одобрен някъде по-нагоре в американската администрация. Тоест, този инцидент се е оказал неприятна импровизация за Тръмп. Това беше опит да се постави Европа пред свършен факт, когато Киев очевидно си позволява всичко \", обясни експертът. \r\n\"Възможно е първоначалното намерение да е било, че корабите ще бъдат потопени, ще има човешки жертви  и т.н. Съдейки по заповедите, дадени на моряците, според данните, публикувани от Федералната служба за сигурност на Русия (ФСБ), Киев е очаквал въоръжен инцидент. Имаше изчисление както за травматичния ефект, така и за последвалите нови санкции и за военното положение \", каза Коктиш пред вестника. \r\n\"Едно е когато имаш налице истинско стълкновение и друго, когато корабите престояват за повече от 12 часа, става малко нелепо. Ситуацията се превръща във фарс, а не в трагедия, смята политологът. - Ето защо Франция, Англия и Германия реагираха предсказуемо. Германия например обеща да предприеме \"най-тежките стъпки\", което може да бъде изразено във факта, че Меркел ще говори с Путин и ще изрази загрижеността си\". \r\n*** След Керченската провокация може да последват и други, пише Александър Храмчихин -  Заместник-директор на Института за политически и военни анализи в руския вестник  “Независимая газета“ . \r\nВ началото авторът припомня как конфликтът в Азовско море започва със задържането на руския риболовен  траулер „Норд“  през март тази година. \r\nЦелта на задържането от страна на украинските граничари в Азовско море на риболовния кораб \"Норд\" през март тази година със сигурност не беше борбата срещу бракониерството. Всичките 10 членове на екипажа на кораба бяха жители на Крим, които получиха руско гражданство през 2014 г. И в главата на някого в Киев се е родила  \"творческа\" идея - да организира пропагандно представление с признанието на моряците, че те са граждани на Украйна. Но нищо не се случи - през целия период на пленничеството им (седем моряци бяха освободени съвсем наскоро и капитанът все още е задържан) никой от тях не искаше да се върне към украинското гражданство въпреки оказаният много силен  психологически натиск. \r\nСлед задържането на „Норд“ Русия увеличи времето за инспекция на чуждестранни кораби, отиващи към азовските пристанища на Украйна - Мариупол и Бердянск и обратно, поради което тези пристанища започнаха да понасят сериозни загуби. В допълнение, няколко украински риболовни кораби бяха задържани, поради което уловът на риба от украинската страна рязко намаля. Това означава, че последиците от прилагането на \"творческата\" идея се оказаха много тъжни за Украйна. \r\nПрез септември Украйна реши да укрепи позицията си на Азовско море, като прехвърли двете най-нови речни бронирани лодки на проект 51855 „Гюрза-М“ „Лубни“ и „Кременчуг“  там. Тъй като тези лодки не могат да оперират в открито море, те са били транспортирани от Одеса по суша. Два помощни кораба на украинския флот се преместиха в Бердянск, като поискаха правото да преминат под кримския мост от руската страна, след като получиха руски пилот. Не са възникнали конфликти. \r\nНо украинският президент Порошенко усеща, че дори с използването на административни ресурси той няма да може да спечели предстоящите президентски избори през март 2019 г. Ето защо не трябва да се провеждат никакви избори, както и различни антиправителствени митинги по всяко време (например поради липса на отопление). Или е необходимо рязко да увеличите рейтинга си. \r\nВ резултат на това бяха изпратени още „Гюрзи“ - „Бердянск“ и „Никопол“  на поход от Одеса до Бердянск, както и рейдов  влекач (който тегли кораби в пристанищата). Нито един от тези съдове изобщо не трябва да излиза в открито море (освен това, както беше казано по-горе, „Гюрза“ може безпроблемно да се транспортира по суша), особено в края на ноември. Но им беше наредено да минат през Керченския пролив, без да уведомяват руската страна. Ако успееше начинанието Порошенко щеше да обяви, че е постигнал голяма победа, спечелвайки рейтинг за изборите. Ако Русия беше потопила лодките и влекача, целият \"цивилизован свят\" отново щеше да види \"лицето на руския агресор\". Москва ще получи нова порция санкции и Порошенко ще въведе военно положение с отмяна на изборите, официална цензура в медиите и забрана на публични събития. \r\nВъпреки това, Порошенко успя да прокара през Върховната Рада съкратена версия на военното положение - само за един месец и не в цялата страна. Много е вероятно да последват  много по-амбициозни провокации (най-вероятно в Донбас)  или текущата версия да бъде продължена, което ще позволи отменянето на изборите само в най-опозиционните южни и източни региони (то е въведено точно в тях). \r\n*** Какви теми се очаква да обсъдят президентите на Русия и САЩ, пише руският вестник  “Коммерсантъ“ . \r\nМосква и Вашингтон отбелязват, че новата среща на двамата президенти ще бъде продължение на преговорите, проведени в Хелзинки на 16 юли. \"Мисля, че президентите ще обсъдят всички въпроси в областта на сигурността, контрола върху въоръженията в регионалната област, включително в Близкия изток\", каза Джон Болтън. Президентът Путин в сряда призова Съединените щати да търсят обща позиция, като отбеляза: \"Ние сме готови за това и искаме това\". \r\nСпоред източник на изданието, близък до администрацията на американския президент, обичайните проблеми между Москва и Вашингтон станаха основният проблем в хода на подготовката за срещата на високо равнище. \"Представителите на Кремъл, както вече беше в навечерието на срещата в Хелзинки, настояха да се приеме съвместна декларация след срещата. Но за да се одобри такъв документ, трябва да се постигне споразумение за поне една от позициите \", събеседникът обясни пред вестника. \r\n„Коммерсантъ“ припомня, че, руските власти предложиха на Съединените щати на срещата в Хелзинки да потвърдят ангажимента на страните към четири споразумения - Договор за мерки за по-нататъшно ограничаване на стратегическите нападателни оръжия (СТАРТ-3), Виенския документ за мерки за укрепване на  доверието и сигурността от 2011 година и Договора за отворено небе. Американската страна обаче не подкрепи тази инициатива . \r\nСпоред източник  на вестника, близък до администрацията на Доналд Тръмп, Москва настоява да обсъди възможностите за възобновяване на двустранните контакти в бизнеса, културата и науката, както и за започването  на преговори за стратегическа стабилност, включително продължаването на Договора СТАРТ-3 за пет години и запазването на Договора за премахване на ракетите със среден и по-малък обсег (ДРСМО). Същевременно, според изданието , руската страна изразява желание да вдъхне нов живот на споразумението за дейността на руско-американската група за кибернетична сигурност (президентите се споразумяха за неговото създаване през юли 2017 г.). Друга потенциална тема за обсъждане са обемите и методите за предоставяне на хуманитарна помощ за Сирия, както и инвестиции за възстановяване на унищожената инфраструктура. \r\n\"Във Вашингтон те поддържат противоположни възгледи по почти всички изброени проблеми, затова страните са решили да обсъдят само въпроса - бъдещето на ДРСМО, ситуацията в Сирия и ролята на Иран в този конфликт, както и световните цени на петрола \", пише изданието. \r\n*** Конгресът на САЩ ще гласува забрана за продължаване на договора СТАРТ-3, пише руският ежедневник  “Московский Комсомолец“ . \r\nРедица представители на Конгреса на САЩ поеха инициативата САЩ да се оттеглят от Договора за премахване на ракетите със среден и по-малък обсег (ДРСМО), който е безсрочен, а също и да не се продължава договора за намаляване и ограничаване на стратегическите нападателни оръжия СТАРТ 3, чието действие завършва през 2021 г. \r\nВ Конгреса на САЩ бе представен законопроект, наречен \"Прекратяване на руската ядрена агресия\", който забранява продължаването на договора СТАРТ 3 за ограничаване на стратегическите нападателни оръжия след 2021 г. \r\nСпоред авторите на документа, републиканския сенатор Том Котън и републиканския конгресмен Лиз Чейни, днес Русия има значително предимство в тактическите ядрени оръжия. В това отношение те предлагат подписването на нов договор, който може да включи целия спектър от нови оръжия, които не са взети предвид в старите споразумения. \r\n\"Договорът СТАРТ ограничава способността на САЩ да сдържат руската агресия срещу нашата страна, както и на нашите съюзници. Проектозаконът гарантира, че целият, а не отделен ядрен арсенал на Русия ще бъде представен на следващия кръг от преговори\", заявяват авторите на законопроекта. \r\nПо-рано Белият дом обяви възможното оттегляне на Съединените щати от ДРСМО  под предлог, че Русия редовно го нарушава. \r\nВестникът припомня, че Договорът СТАРТ 3 бе подписан на 8 април 2010 г. от Барак Обама и Дмитрий Медведев в Испанската зала на Президентския дворец в Прага.", "date": "2018.11.29", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/11/29/2596006/voleybol-voleybolistite-na-tsska-zagubiha-ot-belgiyski-tim.html", "text": "Волейбол: ЦСКА загуби с 1:3 гейма у дома от белгийския Волей Хаасроде Льовен в първия двубой от 1/16-финалите в третия по сила европейски клубен турнир по волейбол за мъже Чалъндж къп. \r\nВоденият от старши треньора Александър Попов отбор поведе в резултата след трудно 25:23 в първия гейм, но след това загуби следващите три части. Във втория гейм 15-годишният Георги Татаров влезе принудително в игра, заменяйки контузения Пламен Шекерджиев.Най-резултатен за ЦСКА стана Тодор Костов с 11 точки.  \r\nСрещата-реванш в Белгия е на 5 декември от 21:30 часа", "date": "2018.11.29", "title": "Волейбол: Волейболистите на ЦСКА загубиха от белгийски тим"}
{"url": "http://www.focus-news.net/news/2018/11/29/2596009/the-guardian-glasuvane-v-amerikanskiya-senat-podkopava-seriozno-pozitsiite-na-prezidentskata-administratsiya-po-sauditskiya-vapros.html", "text": "Гласуване в американския Сенат подкопава сериозно позициите на президентската администрация по саудитския въпрос, пише британският вестник  The Guardian . \r\nСенатът отправи значителен упрек към администрацията на Тръмп, като се противопостави на съветите на двама от най-високопоставените ѝ членове и предприе мерки, които биха намалили военната подкрепа на САЩ за водената от Саудитска Арабия коалиция в Йемен. \r\nСенатът гласува с 63 на 37 гласа, за да позволи  мярката, която се позовава на резолюцията за военните правомощия, да спре участието на въоръжените сили на САЩ във войната в Йемен, да се допусне до гласуване, което се очаква следващата седмица. \r\nМярката  бе предложена от независимия сенатор и бивш кандидат за президент Бърни Сандърс, републиканския сенатор Майк Лий и демократа Крис Мърфи. Тя може да бъде съществено променена и няма да спре продажбите на оръжие за Саудитска Арабия или Обединените арабски емирства, а и ще се изправи пред предизвикателство да бъде прокарана през Конгреса. \r\nНо това представлява символичен акт на несъгласие, идващ няколко часа след като администрацията използва две от водещите си фигури, държавния секретар Майк Помпео и министъра на отбраната Джеймс Матис, за да информират целия Сенат за значението за американската национална сигурност на американската подкрепа за водената от Саудитска Арабия коалиция.  Юлиян Марков", "date": "2018.11.29", "title": "The Guardian: Гласуване в американския Сенат подкопава сериозно позициите на президентската администрация по саудитския въпрос"}
{"url": "http://www.focus-news.net/news/2018/11/29/2596419/minyori-energetitsi-i-sindikalisti-protestiraha-za-rabotnite-si-mesta-i-badeshteto-na-tsentralite-v-marishkiya-baseyn-obzor.html", "text": "Над 1000 миньори, енергетици и синдикалисти протестираха в центъра на София. Митинг- шествието им премина през сградите на Президентството, на Представителството на ЕК в България, през министерствата на икономиката, на енергетиката и на околната среда и водите, както и през сградата на КЕВР. Недоволството им блокира движението по бул. „Цар Освободител“, ул. „Г. Раковски“ и бул. „Княз Ал. Дондуков“. Те настояха държавата да излезе с конкретни мерки и ясни ангажименти за запазване на двете държавни дружества мини „Марица-изток“ и ТЕЦ „Марица-изток“ 2, осигуряващи 45% от електроенергията в страната. Положението се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната. Работещите в мини „Марица-изток“ и ТЕЦ „Марица-изток“ 2 в сряда са събраха в Раднево с настояване за яснота как ще продължи да работи енергийният комплекс.  \r\nСлед като протестиращите стигнаха до Министерството на енергетиката, министър Теменужка Петкова слезе при тях и заяви, че правителството стои твърдо зад българските миньори. „Правителството е защитавало и винаги ще защитава българските миньори и българския въгледобив“, изтъкна тя. Министърът обяви, че въглищните централи са основен източник на електрическа енергия и никой не би си позволил да посегне на тях. Петкова обясни, че до края на годината ще бъде факт дерогацията на ТЕЦ „Марица Изток“ 2, която ще й даде право да работи безсрочно. Тя изрази надежда президентът Румен Радев да защити правителствената позиция на предстоящата Конференция за климата в Катовице, Полша. Министърът уточни, че кабинетът категорично не подкрепя новите изисквания. Президентът Румен Радев от своя страна обяви: „България не може да допусне загуба на конкурентоспособност в енергетиката и ще работи за запазването на социалните права на работещите в сектора“. Държавният глава обяви, че на 30 ноември ще приеме представители на КНСБ и КТ „Подкрепа“ по тяхна молба. Президентът на КТ „Подкрепа” Димитър Манолов апелира, че ако комплексът „Марица-Изток“ бъде затворен има заплаха за енергийната сигурност. По думите му 150 хил. души ще останат без работа. Манолов уточни, че на среща с премиера Бойко Борисов и министър Теменужка Петкова е било заявено, че всички заедно ще застанат зад интересите на българската енергетика. Синдикатите обявиха готовност и за протести в Брюксел. \r\nБиляна ИВАНОВА", "date": "2018.11.29", "title": "Миньори, енергетици и синдикалисти протестираха за работните си места и бъдещето на централите в Маришкия басейн (ОБЗОР)"}
{"url": "http://www.focus-news.net/news/2018/11/29/2596010/the-independent-doverieto-na-potrebitelite-vav-velikobritaniya-dostigana-nay-niskoto-nivo-zaradi-brekzit.html", "text": "Потребителското доверие се е понижило до най-ниското си ниво за последната година в условията на продължаващата несигурност около Брекзит според нови данни, цитирани от британския вестник  The Independent . \r\nАнализът на YouGov и Центъра за икономически и бизнес изследвания изследваха доверието в редица мерки, включително финансирането на домакинствата, цените на недвижимите имоти, сигурността на работните места и стопанската дейност, както през последните 30 дни, така и през следващите 12 месеца. \r\nСедем от осемте мерки са се понижили през ноември, а само един се е подобрил, а изследователите отбелязват, че някои от мерките са отбелязали значителен спад, например сигурността на работното място, която през последните 30 дни e спаднала най-много . \r\nСпоред Нина Скеро, ръководител на Отдела по макроикономиката в Центъра за икономически и бизнес изследвания: \"Въпреки че вече има предложена сделка за Брекзит на масата, нивото на несигурност по никакъв начин не намалява. несигурността относно вероятността парламентът на Обединеното кралство да подкрепи споразумението и естеството на дългосрочната връзка между Великобритания и ЕС става голяма. \r\n\"Имайки предвид това,едва ли е изненада, че доверието на потребителите се е понижило с по седем от осем показателя, като водещият показател  достигна най-ниското ниво за последната година.  Юлиян Марков", "date": "2018.11.29", "title": "The Independent: Доверието на потребителите във Великобритания достигана най-ниското ниво заради Брекзит"}
{"url": "http://www.focus-news.net/news/2018/11/29/2596013/parlamentat-prie-okonchatelno-byudzheta-na-doo-za-2019-g-obzor.html", "text": "Парламентът прие окончателно Законопроекта за бюджета на държавното обществено осигуряване за 2019 г. \r\nПриходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения - над 1,6 млрд. лева. \r\nМалко повече от 5,1 млрд. лева са приходите във фонд „Пенсии“ за 2019 г., a тези по бюджета на фонд „Пенсии, несвързани с трудова дейност“ са над 296 млн. лв. Малко над 217 млн. лв. са приходите в бюджета на фонд „Трудова злополука и професионална болест“. Приходите на фонд „Общо заболяване и майчинство“ са в размер на 1 137 018 лв. А приходите по бюджета на фонд „Безработица“ са повече от 315 млн. лв. \r\n1200 лева ще бъде таванът на пенсиите от 1 юли 2019 г. \r\nС 5.7% ще се увеличат пенсиите от 1 юли 2019 г. От същата дата минималната пенсия ще бъде 219,43 лв., като дотогава ще остане 207,60 лв. \r\nМинималният месечен размер на осигурителния доход за самоосигуряващи се лица ще бъде 560 лв.,а максималният – 3000 лв. А минималният месечен размер на осигурителния доход за регистрираните земеделски стопани и тютюнопроизводители ще бъде 400 лв. \r\nБез промяна остава обезщетението за безработица и майчинството през 2019 г. Настоящото равнище на минималното обезщетение за безработица е 9 лв. на ден, максималното - малко над 74 лв. 380 лева остава размерът на обезщетението за отглеждане на малко дете на възраст от една до две години. Запазва се и размерът от 540 лв. на еднократната помощ при смърт на осигурено лице, на която имат право съпругът или съпругата, децата и родителите. \r\nСлед приемането на бюджета на ДОО министърът на труда и социалната политика Бисер Петков коментира, че средният размер на пенсията на един пенсионер през следващата година ще нарасне с 24 лева, в резултат на индексирането на пенсиите с 5.7% и по-високата тежест на осигурителния стаж и ще достигне 386,27 лева. „Искам дебело да подчертая, че индивидуалният размер на пенсиите и на другите осигурителни плащания зависи от приноса и осигурителното поведение на всеки“, посочи той. По думите му максималният размер на пенсията ще позволи над 40 хил. пенсионери, чиито пенсии сега са ограничени от тавана, от 1 юли следващата година да получат пълния размер на пенсиите си. Петков обясни, че пенсиите от началото на следващата година ще се изчисляват по нов начин, който ще улесни бъдещите пенсионери при упражняване на правото им на пенсиониране. Той изрази увереност, че депутатите днес са приели реалистичен финансов план на осигурителната система за следващата година, който гарантира осигурителните права и социалната сигурност на българските граждани. „Дългите и на моменти разгорещени дебати по бюджета на ДОО доказват, че въпросът за пенсиите е първостепенен политически въпрос“, коментира той. „Няма как да не е така след като в осигурителната система се осигуряват 2,8 млн. работещи българи. За над 2,1 пенсионери тя осигурява основният им доход“, посочи Бисер Петков. Той подчерта, че приходите от осигурителни вноски в бюджета на ДОО за следващата година нарастват с около 15% и покриват 2/3 от осигурителните плащания. По думите му само преди 3 години те са финансирали по-малко от 50% от разходите по бюджета на ДОО. Според него по-голямата финансова автономност и по-малката зависимост на бюджета на ДОО от държавния бюджет е безспорно достойнство. „Минималната работна заплата е и минимален осигурителен доход. Този подход води до увеличение с 4.7% на средния минимален осигурителен доход“, каза още Бисер Петков. \r\nБиляна ИВАНОВА и Цветилена СИМЕОНОВА", "date": "2018.11.29", "title": "Парламентът прие окончателно бюджета на ДОО за 2019 г. (ОБЗОР)"}
{"url": "http://www.focus-news.net/news/2018/11/29/2596014/vazstanoveno-e-dvizhenieto-po-pat-i-1-botevgrad-sofiya-km-197000-do-km-207000-v-rayona-na-vitinya-posoka-sofiya.html", "text": "Възстановено е движението по път I-1 Ботевград - София км 197+000 до км 207+000 в района на Витиня посока София, съобщават от  пресцентъра на АПИ .", "date": "2018.11.29", "title": "Възстановено е движението по път I-1 Ботевград - София км 197+000 до км 207+000 в района на Витиня посока София."}
{"url": "http://www.focus-news.net/news/2018/11/29/2596015/pregled-na-osnovnite-temi-v-britanskiya-pechat-agentsiya-fokus.html", "text": "Последният доклад на британското правителство за икономическите перспективи пред страната след Брекзит, спадът на потребителското доверие и възможността за общи избори през 2019 година в Обединеното кралство, както и сложността на саудитско-американските отношения са сред основните теми на британския печат в четвъртък . \r\n*** Великобритания ще бъде потопена в най-дълбоката си рецесия от 30-те години на миналия век, ако страната напусне Европейския съюз без споразумение  предупреди „Банк ъф Ингланд“ вчера, цитирана от вестник  The Times . \r\nЦените на жилищата могат да паднат с 30%, лихвените проценти да се покачат до 5,5%, а икономиката да се свие с 8% - по-голямо свиване, отколкото след финансовата криза през 2008 г.,показва най-лошия сценарий. \r\nБен Бродбент, един от заместник-гуверньорите на банката, каза, че това ще бъде по-лошо от всяка криза, тъй като \"се върнахме обратно на злато\", както когато икономиката катастрофира през  1930 г. През финансовата криза през 2008 г. британската икономика се сви с 6,3%. \r\nБанката даде оценката си часове след като правителството  анализира, че икономиката ще се свие при всички варианти на Брекзит. \r\nФинансовият министър Филип Хамънд каза, че в \"чисто икономически смисъл\" Великобритания ще бъде по-зле, отколкото ако остане в Европейския съюз. В парламента обаче Тереза Май каза, че анализът на правителството не означава, че страната ще бъде \"по-бедна в бъдеще, отколкото сме днес\". \r\nАнализите на Банката и правителството, които бяха наречени \"измамни\" и \"нереалистични\" от „брекзитърите“, очертават различни сценарии на Брекзит, включително ако парламентът не одобри  споразумението с Брюксел и Великобритания напуснаха ЕС през март без споразумение или преходен период. \r\nАнализът на кабинета показа, че икономиката ще се свие до 3.1% за период от 15 години, дори ако премиерът успее да постигне споразумение и да осигури \"безпроблемни\" отношения с ЕС. \r\n*** Потребителското доверие се е понижило до най-ниското си ниво за последната година в условията на продължаващата несигурност около Брекзит според нови данни, цитирани от британския вестник  The Independent . \r\nАнализът на YouGov и Центъра за икономически и бизнес изследвания изследваха доверието в редица мерки, включително финансирането на домакинствата, цените на недвижимите имоти, сигурността на работните места и стопанската дейност, както през последните 30 дни, така и през следващите 12 месеца. \r\nСедем от осемте мерки са се понижили през ноември, а само един се е подобрил, а изследователите отбелязват, че някои от мерките са отбелязали значителен спад, например сигурността на работното място, която през последните 30 дни e спаднала най-много . \r\nСпоред Нина Скеро, ръководител на Отдела по макроикономиката в Центъра за икономически и бизнес изследвания: \"Въпреки че вече има предложена сделка за Брекзит на масата, нивото на несигурност по никакъв начин не намалява. несигурността относно вероятността парламентът на Обединеното кралство да подкрепи споразумението и естеството на дългосрочната връзка между Великобритания и ЕС става голяма. \r\n\"Имайки предвид това,едва ли е изненада, че доверието на потребителите се е понижило с по седем от осем показателя, като водещият показател  достигна най-ниското ниво за последната година. \r\n*** Тереза Мей ще се изправи срещу вот на недоверие и общи избори, ако успее да получи одобрението си за споразумението с Брюксел в Камарата на общините заяви Джейкъб Рийс-Mог, цитиран от британския вестник   Daily Express . \r\nПредседателят на групата твърдите „брекзитъри“ заяви, че не вярва, че споразумението на Мей ще мине  с 200 гласа, когато бъде гласувано през декември. Говорейки с изданието, той предупреди, че министър-председателят ще се изправи срещу вот на недоверие, предизвикан от  съюзника на правителството – Демократичната юнионистка  партия (ДЮП).  \r\nСпоред  него \"очакванията за вота са противоречиви, гласуването ще бъде с малка разлика. Лидерите на парламентарните групи ще стегнат редиците си, но никой не знае как ще гласуват либерал-демократите и част от лейбъристите \r\nТой обясни, че правителството все още може да спечели гласуването, защото преувеличава броя, с който ще загуби, с надеждата да убеди другите депутати да гласуват в полза на това, защото \"така или иначе ще бъде спряно\". \r\nНакрая Рийс-Мог заяви:  \"Затова мисля, че трябва да сме предпазливи, все още е възможно правителството да може да спечели този вот, а после да се включим в изработването на законите, прилагащи това споразумение за оттегляне. \r\n*** Гласуване в американския Сенат подкопава сериозно позициите на президентската администрация по саудитския въпрос, пише британският вестник  The Guardian . \r\nСенатът отправи значителен упрек към администрацията на Тръмп, като се противопостави на съветите на двама от най-високопоставените ѝ членове и предприе мерки, които биха намалили военната подкрепа на САЩ за водената от Саудитска Арабия коалиция в Йемен. \r\nСенатът гласува с 63 на 37 гласа, за да позволи  мярката, която се позовава на резолюцията за военните правомощия, да спре участието на въоръжените сили на САЩ във войната в Йемен, да се допусне до гласуване, което се очаква следващата седмица. \r\nМярката  бе предложена от независимия сенатор и бивш кандидат за президент Бърни Сандърс, републиканския сенатор Майк Лий и демократа Крис Мърфи. Тя може да бъде съществено променена и няма да спре продажбите на оръжие за Саудитска Арабия или Обединените арабски емирства, а и ще се изправи пред предизвикателство да бъде прокарана през Конгреса. \r\nНо това представлява символичен акт на несъгласие, идващ няколко часа след като администрацията използва две от водещите си фигури, държавния секретар Майк Помпео и министъра на отбраната Джеймс Матис, за да информират целия Сенат за значението за американската национална сигурност на американската подкрепа за водената от Саудитска Арабия коалиция.", "date": "2018.11.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/11/29/2596018/pregled-na-mezhdunarodnite-novini-do-6-chasa-agentsiya-fokus.html", "text": "Арестувани са  всички 24 моряци от украинските кораби след инцидента в Азовско море, съобщава  украинската агенция  . \r\n\"Съдът в Крим арестува за два месеца всичките 24 моряци от украинските кораби, арестувани след тяхното задържане в Черно море\", заяви руски медиен кореспондент. \r\nСред арестуваните бяха командващите кораби Богдан Небилица и Олег Мелничук, командващият дивизия Денис Гриценко и офицерът на Службата за сигурност на Украйна (СБУ) Андрей Драч. Той заяви в съда, че не са имали намерения да пресичат незаконно границата на Русия и да \"създават агресия\". По неговите думи той е разбрал, че са пресекли границата, когато е започнала размяната на радиосъобщения  с руските граничари. \r\n*** Понижението на отношенията със Саудитска Арабия би било сериозна грешка, пише в авторска статия държавният секретар на САЩ  Майкъл Помпео в авторитетното американско издание  The Wall Street Journal . \r\n\"Усилията на администрацията на Тръмп за възстановяване на партньорството между Съединените щати и Саудитска Арабия не са популярни сред американския политически елит, в които политици от двете [системни американски] партии отдавна използват историята на кралството, за да призоват за понижаване на двустранните отношения. Убийството на саудитския журналист Джамал Хашоги в Турция доведе до увеличаване на подобни искания от Капитолия и тяхната подкрепа от страна на медиите. Въпреки това, понижаването на нивото на САЩ-Саудитска Арабия биха били сериозна грешка за националната сигурност на Съединените щати и нейните съюзници \", каза Помпео. \r\n\"Кралството е важен фактор за осигуряване на стабилност в Близкия изток\", пише държавният секретар на САЩ. От негова гледна точка \"отхвърлянето на съюза между САЩ и Саудитска Арабия или намаляването на нивото на контактите ни биха принудили  Рияд да се движи в  правилната посока\" в провеждането на вътрешната политика. \"Престолонаследникът [на Саудитска Арабия, Мохамед бин Салман] придвижи страната в посока на реформите", "date": "2018.11.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/29/2595998/unian-ukrayna-prez-kerchenskiya-protok-se-propuskat-samo-korabi-kam-ruski-pristanishta.html", "text": "Към вечерта на 28 ноември 2018 г. движението през Керченския пролив се извършва само в посока към руските пристанища на Азовско море, заяви  министърът на инфраструктурата на Украйна Владимир Омелян във социалната мрежа „Фейсбук“, цитиран от  украинската агенция УНИАН .  \r\n\"Украинските пристанища на Азовско море, Мариупол и Бердянск всъщност са блокирани от Руската федерация за влизане и излизане на кораби\", отбеляза той. Има 18 кораба, чакащи да влязат в Азовско море: четири са на път до пристанище Бердянск, 14 - до пристанище Мариупол. На изхода от Азовско море към Черно море има три кораба от пристанище Бердянск и шест от пристанище Мариупол. Осем кораба са закотвени в пристанищата. \"В момента има общо 35 кораба, които  са блокирани ... Действията на руската страна предполагат целенасочена ескалация на ситуацията в Азовско море и дестабилизацията на  региона.“ \r\n„Налице е постепенно изместване на Украйна от нашите законни територии, закрепени от международното право\" - подчерта министърът.  Юлиян Марков", "date": "2018.11.29", "title": "УНИАН (Украйна): През Керченския проток се пропускат само кораби към руски пристанища"}
{"url": "http://www.focus-news.net/news/2018/11/29/2596019/aleksandar-vuchich-sarbiya-shte-ostane-na-evropeyskiya-pat.html", "text": "„Сърбия ще остане на европейския път, влакът не може да върви през полето“, заяви сръбският президент Александър Вучич пред сръбският телевизионен канал РТС, цитиран от македонското електронно издание  “МКД“ . \r\nВучич заяви, че в понеделник вечерта е имал \"тежки разговори с представители  от ЕС, които са предложили среща и опит да се стигне до компромис с Косово\", но той им е казал, че \"няма да се съгласи на шантажа и натиска да се говори за нещо друго, освен за премахване на високите вносни мита \". \r\n\"Европейският съюз трябва да реагира , а той не реагира. И какво да правя? Нека да раздадем въжетата и да се обесим всички? Ние продължаваме да работим, за да помогнем на нашия народ в Косово \", каза сръбският президент. \r\nТой оцени, че големият брой граждани на Сърбия искат статуквото, когато става дума за решаването на косовския въпрос, подчертавайки, че албанците искат да уредят своята държавност и за това са готови да платят всяка цена. \r\n\"Ние се сблъскваме с желанието на албанците да направят  своя собствена държавност и те са решени  да го постигнат на всяка цена\", посочи Вучич и заяви, че е невъзможно поддържането на състоянието на замразен конфликт, защото това \"не искат нито Европа, нито света, а не искат и албанците. \"  Юлиян Марков", "date": "2018.11.29", "title": "Алексъндър Вучич: Сърбия ще остане на европейския път"}
{"url": "http://www.focus-news.net/news/2018/11/29/2596012/dzheykab-riys-mog-obshti-izbori-ochakvat-tereza-mey-ako-parlamentat-odobri-sporazumenieto-s-bryuksel.html", "text": "Тереза Мей ще се изправи срещу вот на недоверие и общи избори, ако успее да получи одобрението си за споразумението с Брюксел в Камарата на общините заяви Джейкъб Рийс-Mог, цитиран от британския вестник   Daily Express . \r\nПредседателят на групата твърдите „брекзитъри“ заяви, че не вярва, че споразумението на Мей ще мине  с 200 гласа, когато бъде гласувано през декември. Говорейки с изданието, той предупреди, че министър-председателят ще се изправи срещу вот на недоверие, предизвикан от  съюзника на правителството – Демократичната юнионистка  партия (ДЮП).  \r\nСпоред  него \"очакванията за вота са противоречиви, гласуването ще бъде с малка разлика. Лидерите на парламентарните групи ще стегнат редиците си, но никой не знае как ще гласуват либерал-демократите и част от лейбъристите \r\nТой обясни, че правителството все още може да спечели гласуването, защото преувеличава броя, с който ще загуби, с надеждата да убеди другите депутати да гласуват в полза на това, защото \"така или иначе ще бъде спряно\". \r\nНакрая Рийс-Мог заяви:  \"Затова мисля, че трябва да сме предпазливи, все още е възможно правителството да може да спечели този вот, а после да се включим в изработването на законите, прилагащи това споразумение за оттегляне.  Юлиян Марков", "date": "2018.11.29", "title": "Джейкъб Рийс-Мог: Общи избори очакват Тереза Мей, ако парламентът одобри споразумението с Брюксел"}
{"url": "http://www.focus-news.net/news/2018/11/29/2596001/", "text": "Украинският президент Петро Порошенко настоява за изпращане на кораби на НАТО в Азовско море, пред германският вестник Bild, цитиран от  AFP . \r\nУкраинският президент Петро Порошенко поиска от членовете на НАТО, включително Германия, в четвъртък, да изпратят военноморски кораби на Азовско море, за да подкрепят страната му в конфликта с Русия. \r\n\"Германия е един от нашите най-близки съюзници и се надяваме, че държавите в НАТО са готови да дислоцират военноморски кораби в Азовско море, за да помогнат на Украйна и да осигурят сигурност\", каза той пред германския вестник Bild. \r\nПорошенко обаче обвини Путин, че \"не иска нищо по-малко, от това да завладее Азовско море. Единственият език, от който той разбира, е единството на западния свят\". \r\n\"Не можем да приемем тази агресивна политика на Русия. Първо беше Крим, после Източна Украйна, сега иска Азовско море. \r\n\"Германия също трябва да си зададе въпроса: какво ще направи след това Путин, ако не го спрем?\" добави той в деня, когато премиерът на Украйна Володимир Гройсман посети Берлин.  Юлиян Марков", "date": "2018.11.29", "title": "AFP: Петро Порошенко настоява за изпращане на кораби на НАТО в Азовско море"}
{"url": "http://www.focus-news.net/news/2018/11/29/2596022/aktualna-patna-obstanovka.html", "text": "Актуална пътна обстановка, предоставена от  Агенция \"Пътна инфраструктура\"(АПИ) .Информацията за състоянието на републиканските пътища е към 06.00 ч. Метеорологичната обстановка: \r\nТемпературите са в интервала от - 10° до + 4°. \r\nВремето над страната е предимно облачно.  \r\nВятър духа в областите Бургас, Варна, Добрич, Ловеч, Перник, Плевен, Пловдив, Разград, Русе, Силистра, Смолян, София, Търговище, Хасково и Шумен. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nДъжд вали в района на Гоце Делчев /обл. Благоевград/; Микре и Дойренци /обл. Ловеч/ \r\nСняг вали в областите Бургас, Варна, Габрово, Кюстендил, Пазарджик, Пловдив, Сливен, Смолян, София, Стара Загора и Хасково, както и в района на проход „Предел“, Юндола, Попови ливади, Сатовча и Добринище /обл. Благоевград/; Враца и Леденика /обл. Враца/; Ловеч, Троян, Ябланица, Априлци, Шипково, „Троянски“ проход /обл. Ловеч/; Берковица /обл. Монтана/. \r\n- до 50 м в района на проход „Шипка“ Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т; \r\n-„Превала“ - ограничено за МПС над 12 тона с ремаркета и полуремаркета; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nОграничения по пътната мрежа: \r\nОПУ Шумен и Разград: \r\nВременно движението на МПС над 3,5 тона по път I-2 Шумен – Разград в участъка от Белокопитово до Разград е ограничено поради нулева видимост. /Въведено в 18:50./ \r\nОбходен маршрут: по път II-49 Разград – Търговище – път I-4 Търговище – Шумен. \r\nОПУ Силистра и Добрич: \r\nВременно се ограничава движението на МПС над 12 тона по път II-71 Силистра – Добрич поради снегопочистване, силен снеговалеж и вятър, снегонавявания и намалена видимост.  \r\nОПУ Добрич: \r\nВременно е ограничено движението в двете посоки по път III-2904 Дуранкулак – Кардам за всички МПС поради снегонавявания.  Състояние на автомагистралите:   \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. Срок от 09:30 до 16:00 часа на 29.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nРаботили машини: 872 броя.", "date": "2018.11.29", "title": "Актуална пътна обстановка"}
{"url": "http://www.focus-news.net/news/2018/11/29/2596023/sofiya-prez-noshtta-vav-vsichki-rayoni-na-stolichna-obshtina-sa-napraveni-obrabotki-sas-smesi-sreshtu-zaledyavane-140-snegopochistvashti-mashini-sa-na-teren.html", "text": "През нощта във всички райони на Столична община са направени обработки със смеси срещу заледяване. Над 140 снегопочистващи машини са на терен, като са обработвани трасетата на обществения транспорт, основни улици в кварталите, стръмни участъци и мостове и частично вътрешно квартални улици. Това съобщиха от пресцентъра на  Столична община.    \r\nОбработена е и Южната дъга на Столичен околовръстен път, както и общински пътища от републиканската пътна мрежа в районите Кремиковци и Панчарево.  \r\nНа планината Витоша е извършено опесъчаване и снегопочистване на пътищата Драгалевци – Алеко и Бояна – Златни мостове.  \r\nВ момента във връзка с продължаващия снеговалеж се извършват обработки в южни райони като \"Младост\", \"Изток\", \"Витоша\" и други.  \r\nВ момента всички линии на обществения транспорт се движат по обичайните си маршрути.  \r\nЕкипи на дирекция „Аварийна помощ и превенция” са отреагирали на четири сигнали за паднали на пътното платно клони на дървета.  \r\nВъв връзка с зимната обстановка и ниските температурите напомняме на шофьорите да използват автомобилите си само оборудвани за движение при зимни условия и да карат със съобразена скорост.", "date": "2018.11.29", "title": "София: През нощта във всички райони на Столична община са направени обработки със смеси срещу заледяване, 140 снегопочистващи машини са на терен"}
{"url": "http://www.focus-news.net/news/2018/11/29/2596024/gd-granichna-politsiya-silno-intenziven-e-trafikat-za-tovarni-avtomobili-na-izhod-na-balgaro-turskata-granitsa-zaradi-loshoto-vreme-e-preustanoven-propuskatelniyat-rezhim-prez-gkpp-kaynardzha.html", "text": "Силно интензивен е трафикът за товарни автомобили на изход на българо-турската граница - ГКПП „Капитан Андреево“ и ГКПП „Лесово“. Това съобщиха за  Агенция „Фокус“  от  ГД „Гранична полиция“ . На българо-румънската граница трафикът е интензивен на граничен контролно-пропускателен пункт Дунав мост - Русе за товарни автомобили на изход. На българо-гръцката граница трафикът на ГКПП „Кулата“ трафикът е интензивен за товарни автомобили в двете посоки.  \r\nНормален е трафикът на всички контролно-пропускателни пунктове по границите със Сърбия и Македония. \r\nOт 09.00 часа на 28.11.2018г. заради лошото време фериботният кораб „Европа“ не работи. \r\nОт 16.00 часа на 28.11.2018г. фериботната платформа „Ваду Ой“ - флаг Ro, осъществяваща трафика през ГКПП Свищов-Зимнич, преустановява дейността си временно, поради лоши метеорологични условия.  \r\nНа 28.11.2018 г. от 13.40 ч. на ГКПП „Кайнарджа“, поради усложнена метеорологична обстановка на територията на област Силистра, е преустановен пропускателния режим през пункта.", "date": "2018.11.29", "title": "ГД „Гранична полиция“: Силно интензивен е трафикът за товарни автомобили на изход на българо-турската граница, заради лошото време е преустановен пропускателният режим през ГКПП „Кайнарджа“"}
{"url": "http://www.focus-news.net/news/2018/11/29/2596025/predstoyashti-mezhdunarodni-sabitiya-za-29-noemvri-agentsiya-fokus.html", "text": "*** Тереза Мей ще отговаря на въпроси на депутати за Брекзит \r\n*** Ангела Меркел ще има реч пред германско-украински икономически форум, на който ще присъства и премиера на Украйна Владимир Гройсман \r\n*** Специалният представител на САЩ за Сирия ще се яви пред комитета по външни работи на Камарата на представителите \r\n*** Заместник-генералния секретар на ООН ще посети Йемен \r\n*** Световната метеорологична агенция ще докладва за състоянието на климата през 2018 година \r\n*** Съветникът по национална сигурност на Белия Дом Джон Болтън ще се срещне с президента на Бразилия Жаир Болсонаро \r\n***", "date": "2018.11.29", "title": "Предстоящи международни събития за 29 ноември ( Агенция „Фокус“ )"}
{"url": "http://www.focus-news.net/news/2018/11/29/2596021/tass-severna-i-yuzhna-koreya-shte-zavarshat-demontazha-na-20-ukrepeni-posta-po-granitsata-po-mezhdu-im.html", "text": "Северна и Южна Корея ще завършат демонтажа на 20 укрепени поста по границата по между им – по десет от всяка страна. Това бе обявено в четвъртък на брифинг за журналисти от официалния представител на южнокорейското Министерство на националната отбрана Че Хьон-Су, цитиран от  TACC . \r\n\"Разрушаването на постовете ще бъде напълно завършено до петък\", каза тя. \r\nПо-рано Сеул и Пхенян се съгласиха да разрушат 10 контролни пункта в района на Панминджон като мярка за намаляване на напрежението и предотвратяване на случайни сблъсъци, оставяйки по един пост за туристически цели. Според представителя на Министерството на отбраната, работата по разминирането на редица райони на демилитаризираната зона, проведена в района на хълм 281, известен също като \"Стреловидния хребет\", също се развива успешно. \r\nРаботата по разминирането на неутралната зона в района на Чхорвон започна през октомври тази година. Сапьорите са открили останките от девет войници.  Юлиян Марков", "date": "2018.11.29", "title": "ТАСС: Северна и Южна Корея ще завършат демонтажа на 20 укрепени поста по границата по между им"}
{"url": "http://www.focus-news.net/news/2018/11/29/2596017/tass-velikobritaniya-i-sasht-sa-postignali-sporazumenie-za-rezhima-otkrito-nebe-sled-brekzit.html", "text": "Великобритания и САЩ са постигнали споразумение за режима „Открито небе“ след Брекзит, предава  TACC . \r\nНовото споразумение ще замени за Великобритания това, което понастоящем е в сила между Съединените щати и ЕС. Авиокомпаниите от двете страни ще могат да продължат да използват взаимно летищата си, включително и по време на трансатлантическите полети. Както се подчертава в британското министерство на транспорта, запазването на \"Откритото небе\" с други страни ще позволи на кралството да остане един от най-големите авиационни центрове в света след оттеглянето на страната от Европейския съюз. \r\nКъм днешна дата Лондон е успял да договори режим на \"Открито небе\" с още 7 държави извън ЕС, както и с Косово. Освен това одобрената от Брюксел политическа декларация за Брекзит между Обединеното кралство и Европейския съюз предвижда сключването на всеобхватно авиационно споразумение между страните, което гарантира безпрепятствени полети между британските острови и териториите на останалите в ЕС страни  Юлиян Марков", "date": "2018.11.29", "title": "ТАСС: Великобритания и САЩ са постигнали споразумение за режима „Открито небе“ след Брекзит"}
{"url": "http://www.focus-news.net/news/2018/11/29/2596026/predstoyashti-sabitiya-v-stranata-za-29-noemvri-agentsiya-fokus.html", "text": "*** \r\nОт 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.30 часа в зала „Изток“ делегация на групата за приятелство с България в Националното събрание на Френската република ще разговарят с председателя на Комисията по труда, социалната и демографска д-р Хасан Адемов. От 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\n*** \r\nОт 12.00 часа в залата на V етаж в Министерството на младежта и спорта на церемония по награждаване на най-добрите състезатели и треньор на БФ модерен петобой за 2018 г. На краткото тържество са поканени спортният министър Красен Кралев, представители на клубове, заслужили деятели, треньори и др. \r\n*** \r\nОт 09.30 часа в Централния военен клуб ще бъде открита Международна кръгла маса „Интеграция и социално включване в Европа и България“.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n*** \r\nОт 09.30 часа в 19 състав на Софийския градски съд ще се гледа делото срещу Веселин П. и др.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Поля П., Спасена Г., Любомир Д., Антон С. и Руслан М., обвинени в организиране и ръководене на организирана престъпна група.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Мартин М. и Стефан С., обвинени в образуване и ръководене на организирана престъпна група.  \r\n*** \r\nОт 10.00 часа в магазин „Метро“ (булевард „Цариградско шосе\" 7-11 км.)  министърът на земеделието, храните и горите Румен Порожанов и Атила Йенисен - главен изпълнителен директор на магазина, ще присъстват на среща с български производители на храни, част от кампанията „Аз подкрепям българските производители! Подкрепи ги и ти!\". \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад от „Топлофикация-Плевен“ ЕАД за изменение на лицензия за дейността „производство на електрическа и топлинна енергия“.  \r\n*** \r\nОт 10.00 часа в аудитория 3 на IV етаж на Предклиничния университетски център на Медицински факултет, Медицински университет - София ще бъдат представени резултатите от изпълнението на проект за Национален университетски комплекс за биомедицински и приложни изследвания (НУКБПИ) и ще бъде демонстрирана част от изградената нова научна инфраструктура. \r\n*** \r\nОт 10.00 часа в зала „Тържествена“ на Университета за национално и световно стопанство (УНСС) ще бъде открит специализираният кариерен форум „Дни на кариерата – Икономика, Финанси, Маркетинг, Човешки ресурси и Обслужване на клиенти“. \r\n*** \r\nВ 10.00 часа в Софийска младежка лаборатория за иновации на ул. „Сердика“ №1, етаж 3,  Столична библиотека – филиал „Сердика“ ще се проведе среща по проблемите на децата от София-град.  \r\n*** \r\nОт 10.00 часа до 11.30 часа в Центъра по археометрия на Софийския университет „Св. Климент Охридски“ (адрес: кв. Лозенец, ул. „Галичица“ № 35) ще бъде представена изградена научна инфраструктура за над 17 млн. лв.  \r\n*** \r\nОт 11.00 часа кметът на София Йорданка Фандъкова ще провери изпълнението на ремонта на здравната служба в село Мрамор.  \r\n*** \r\nОт 11.00 часа в Културен център G8 ще се състои медийна прожекция на „Ще се видим там горе“ (2017).  \r\n*** \r\nОт 11.00 часа в хотел „Арена ди Сердика“ ще се проведе дискусия на тема „Десет години плосък данъчен модел. Равносметката“. \r\n*** \r\nОт 11.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Т. и др., обвинени в организиране и ръководене на организирана престъпна група.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Методи И., обвинен в изнудване.  \r\n*** \r\nОт 11.00 часа в „Оборище 5 – галерия и зала“ в присъствието на заместник-министъра на вътрешните работи Милко Бернер и посланика на Кралство Норвегия Лиз Николин Клевен Гревстад ще бъде отбелязано официалното откриване на програма „Вътрешни работи“, финансирана от Норвежкия финансов механизъм 2014-2021 г. \r\n*** \r\nОт 11.оо часа в пресклуба на БТА ще се състои пресконференция по повод предстоящия концерт-спектакъл „Любов и приятелство“ на Йордан Марков и приятели на 2 декември.  \r\n*** \r\nОт 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С. \r\n*** \r\nОт 11.30 часа в 137 СУ „Ангел Кънчев“ бул. „Европа“ 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и учениците могат да направят оценка на дигиталната среда и дигиталните си умения. \r\n*** \r\nОт 13.00 часа от пл. „Княз Александър Невски“ ще тръгне митинг-шествие в защита на добива на електроенергия от български лигнитни въглища, организиран от индустриалните федерации на КТ „Подкрепа“.  \r\n*** \r\nОт 13.00 часа в сградата на Националния исторически музей на етаж 3 ще се проведе заседание на Съвместната мултидисциплинарна експертна комисия по историческите и образователните въпроси между Република България и Република Македония. \r\n*** \r\nОт 13.00 часа в IX състав на Специализирания наказателен съд ще се гледа делото срещи Галина Ц., Красимир Н., Мирослав Ч., Радостина Н. и Йонгпин Д., обвинени в организиране и ръководене на организирана престъпна група.  \r\n*** \r\nОт 13.30 часа в хотел „Експо“ Националният синдикат на пожарникарите и спасителите „Огнеборец” ще бъде домакин на срещата на борда на Европейския пожарникарски съюз и алианс (EFFUA). \r\n*** \r\nОт 13.30 часа в V състав на Специализирания наказателен съд ще се гледа делото срещу Христо Г., обвинен в изнудване.  \r\n*** \r\nОт 14.00 часа в XVI състав на Специализирания наказателен съд ще се гледа делото срещу Здравко Н. и Кристиан П., обвинени в участие в организирана престъпна група.  \r\n*** \r\nОт 14.30 часа в зала „Средец” на София Хотел Балкан областна администрация на Софийска област ще отбележи 75 години от спасяването на българските евреи. Специални гости на събитието ще бъдат Нава Бокер -заместник-председател на Кнесета на Държавата Израел и Рут Васерман Ланд -заместник-генерален директор на Федерацията на местните власти. \r\n*** \r\nОт 15.30 часа във Форум „Джон Атанасов“ в София Тех Парк ще се проведе конференция „Училище-университет-бизнес: ръка за ръка в ИКТ сектора“. Приветствие ще отправи министъра на образованието и науката Красимир Вълчев.  \r\n*** \r\nОт 16.40 часа в Клуб 1 на НДК ще се проведе официалният старт на Rinker Youth Challenge. \r\n*** \r\nОт 18.00 часа в Руския културно-информационен център Националната професионална гимназия по прецизна техника и оптика „М. В. Ломоносов“ ще отбележи своята 70-годишнина и патронния си празник. \r\n*** \r\nОт 18.00 часа в книжен център „Гринуич“ ще бъде представена книгата „Посока юг – пътуване към Антарктида“.  \r\n*** \r\nОт 18.30 часа в Литературния клуб на Столична библиотека преводачът от немски език Любомир Илиев ще участва в поредицата „Преводач на месеца“.  \r\n*** \r\nОт 19.00 часа в кино „Люмиер Лидл“ ще се състои прожекцията на филма „Не ме интересува дали историята ще ни запомни като варвари“.  \r\n*** \r\nОт 09.30 часа в зала 341 (Учебен корпус 1) на Югозападния университет „Неофит Рилски” ще се проведе „Ден на PR студента“. \r\n*** \r\nВ 11.00 часа на пл. „Македония“ ще се състои тържественият ритуал по изпращането на 37-ия контингент на Българската армия за участие в мисията на НАТО „Решителна подкрепа“ в Афганистан.  \r\n*** \r\nОт 19.00 часа в зала „Пейо Яворов“ ще бъде представен спектакълът на ансамбъл „Българе“ – „Осмото чудо“. \r\n*** \r\nОт 18.00 часа в Експозиционен център „Флора\" в Морска градина Бургас, зала 1, екипът на Център за социална рехабилитация и интеграция, гр. Бургас, управляван от Община Бургас, организира Благотворителна изложба под надслов „Порив за полет\".  \r\n*** \r\nОт 18.00 часа в галерия „Ателие R“ ще бъде открита изложба на Светлозар Пармаков.  \r\n*** \r\nОт 13.30 часа в Клуба на пенсионера в Кайсиева градина студенти от Варненския свободен университет ще обучават възрастни хора на дигитални умения и киберсигурност. \r\n*** \r\nОт 18.00 в Юнашкия сало в памет на основателят на Църквата във Варна – св. апостол Андрей, Варненска и Великопреславска св. Митрополия организира Андреевски четения.  \r\n***  \r\nОт 09.00 часа в голяма зала на Община Велико Търново ще се проведе сесия на Великотърновски общински съвет.   \r\n***  \r\nОт 10.30 часа в 321 аудитория на ВТУ \"Св. Св. Кирил и Методий\" н. пр.  Ерик Рубин,  извънреден и пълномощен посланик на САЩ в Република България ще изнесе публична лекция на тема \"България, Америка и общото ни трансатлантическо бъдеще\".   \r\n***  \r\nОт 12.30 в  зала 302 на Община Велико Търново ще се проведе среща на кмета Даниел Панов с американския посланик н. пр. Ерик Рубин.  \r\n***  \r\nОт 17.00 часа в пресклуба на БТА ще се състои пресконференция на лидерите на \"Демократична България\" Атанас Атанасов и Христо Иванов.  \r\n***  \r\nОт 18.30 часа в Музей \"Възраждане и Учредително събрание\" ще се състои съвместна общообразователна инициатива на ЗАД \"Армеец\" и сдружение \"Българска история\" на тема \"Нашите пълководци\".   \r\n***  \r\nОт 17.00 часа в Клуб 7  ще се проведе представяне на книгата \"Димитър Бербатов – По моя начин\".  \r\n*** \r\nОт 17.00 часа в пресклуба на БТА ще се състои пресконференция на лидерите на „Демократична България“ – Атанас Атанасов и Христо Иванов.  \r\n***  \r\nОт 19.00 часа в МДТ \"Константин Кисимов\" ще бъде представен \"Вражалец\" – мюзикъл по творбата на Дечо Таралежков.  \r\n*** \r\nОт 17.30 часа Регионална библиотека „Михалаки Георгиев” организират среща разговор с Ивинела Самуилова. Срещата ще се състои в залата за изяви на отдел „Заемна за възрастни”. \r\n*** \r\nОт 10.00 часа в заседателната зала на Община Враца ще се отвори ценовото предложение на участника в обществена поръчка с предмет: „Доставка на три броя моторни превозни средства за нуждите на ОП БКС“ .  \r\n*** \r\nОт 17.30 часа в хотел „Лева“ Фондация „Америка за България“ ще дари 150 000 лв. за реализиране на проекти, които да обединят силите на местната общност за популяризиране на Враца като желана туристическа дестинация и да осигурят повече възможности за образование и спорт на децата и семействата от града. \r\n*** \r\nОт 09.30 часа в ДГ № 23 „Звездица“ ще се състои спектакълът „Тайнственото речно конче“.  \r\n*** \r\nОт 13.30 часа в Младежкия театър ще се проведе концерт, посветен на 3 декември – Международен ден на хората с увреждания.  \r\n*** \r\nОт 19.00 часа в Младежкия център ще се състои рок концерт „С рок срещу СПИН“.  \r\n*** \r\nОт 17.00 часа в концертна зала „Добрич“ ще се състои спектакълът „Реално вълшебство на детството“.  \r\n*** \r\nОт 18.00 часа в Музея на фотографията ще бъде открита благотворителна изложба от акварели в подкрепа на Маги. \r\n*** \r\nОт 14.00 часа в залата на парк-хотел „Кюстендил” ще се проведе редовно заседание на Общински съвет - Кюстендил.  \r\n*** \r\nОт 09.00 часа ще се проведе заседание на Общинския съвет.  \r\n*** \r\nВ 09.00 часа в зала 5 на Окръжния съд ще се проведе заседание по делото срещу Атанас А., обвинен в това, че е избегнал установяването и плащането на данъчни задължения в особено големи размери.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Мартин М. и Калоян А. че на територията на килия в Пловдивския затвор, в съучастие като извършители, са отнели чужди движими вещи от владението на К. В.  \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на подсъдимия и четирима частни обвинители срещу присъда от 8 години лишаване от свобода за 19-годишния О.Ч. Пазарджишкият окръжен съд го е признал за виновен в това, че по непредпазливост е причинил смъртта на свой връстник и на 22-годишно момиче.  \r\n*** \r\nВ 10.00 часа в зала 1 на Окръжния съд ще се проведе заседание по делото срещу университетските преподаватели Симеон В., Димитър Д. и Петьо К., обвинени за взимане на подкуп.  \r\n*** \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе тристранен форум „Студентите питат – бизнесът и науката отговарят“, по време на който студенти от Пловдивския университет „Паисий Хилендарски“ ще се срещнат с представители на бизнеса и висшето образование. \r\n*** \r\nВ 11.00 часа в зала 1 на Апелативния съд ще се проведе заседание по делото срещу И. Р. Той обжалва присъда за убийство. Пловдивският окръжен съд го е признал за виновен и го осъдил на 14 години лишаване от свобода за това, че е умъртвил приятелката си.  \r\n*** \r\nОт 12.30 часа в магазин „BILLA“ ще се проведе пресконференция на тема „Българска ферма“ със специалното участие на министъра на земеделието, храните и горите Румен Порожанов и управителя на компанията за България Бойко Сечански. От 13.00 часа ще бъде открит 122-рия магазин на веригата.  \r\n*** \r\nОт 13.00 часа в „Гранд Хотел Пловдив“ министърът на земеделието, храните и горите ще открие Осмия Национален агро семинар. \r\n*** \r\nВ 18.00 часа в Културен център Тракарт, подлез „Археологически“ ще се състои премиера на второто  издание на книгата „Познатият непознат Пловдив“ на Пенка Калинкова.  \r\n*** \r\nОт 18.00 часа в „Екомузей“ с аквариум ще бъде открита изложба с творби от Първия международен графичен пленер Бръшлен 2018. \r\n*** \r\nОт 10.00 часа в зала на Общинския съвет в Община Минерални бани експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в Народно читалище „Дружба-1993” ще започне концертът под надслов „С вкус на мерло в ритъма на тангото”, в който ще вземат участие Вокална група „Градски хубавелки” и Танцова формация „ЖиНиС“. \r\n*** \r\nОт 14.00 часа в Центъра за настаняване от семеен тип за деца и младежи с увреждания ще се проведе пресконференция по повод стартирането на проект „Ще се справя”, реализиран от Сдружение „Равновесие” в партньорство с Община Созопол. \r\n*** \r\nОт 10.00 часа в Община Стамболово експерти от институцията на омбудсмана на Р България ще се срещнат с граждани. \r\n*** \r\nОт 17.00 часа в РБ „Захарий Княжески“ ще бъде представена книгата „Светът на фестивалите“ на Любомир Кутин.  \r\n*** \r\nОт 19.00 часа в Оперния театър ще се състои симфоничен концерт на Симфоничен оркестър-Пазарджик.  \r\n*** \r\nОт 19.00 часа в „Направи си бира“ ООД (кв. \"Индустриален\" 1 - до бариерата на ЗСК) ще се проведе второто събитие от формата \"Защото избрах България\".  \r\n*** \r\nОт 19.30 часа в Кукления театър ще се състои спектакъл за възрастни „Страх“.  \r\n*** \r\nОт 10.00 часа в Информационен център „Терзиева къща“ експерти от институцията на омбудсмана на Р България ще се срещнат с граждани. \r\n*** \r\nОт 09.00 часа омбудсманът Мая Манолова ще се срещне с граждани в Областна администрация – Хасково.  \r\n***   \r\nОт 9.00 часа в зала 363 на общината ще се проведе редовно заседание на Общински съвет- Шумен.  \r\n*** \r\nОт 09.00 часа в Пресклуба на БТА в Шумен ще се състои пресконференция на Димитър Делчев и Найден Зеленогорски. \r\n***     \r\nОт 14.30 часа в РБ „Ст. Чилингиров“ ще се състои традиционната викторина с ученици от VII клас, посветена на Сава Доброплодни. \r\n*** \r\nОт 17.00 часа във фоайето на Регионалната библиотека „Стилиян Чилингиров“ ще се проведе среща под надслов „Проф. д.ик.н. Лучиян Милков – 70 години отдаденост на науката, семейството и приятелите”.", "date": "2018.11.29", "title": "Предстоящи събития в страната за 29 ноември (Агенция „Фокус“)"}
{"url": "http://www.focus-news.net/news/2018/11/29/2596016/ria-novosti-ukrainskite-vlasti-opisvat-imushtestvoto-na-kievsko-pechorskata-lavra.html", "text": "Украинските власти описват имуществото на Киевско-Печорската лавра (голям манастир, намиращ се в Киев, считан за най-святото място за украинските православни християни – бел.ред), предава  РИА Новости . \r\nВ сряда вечерта \"официални лица\" са пристигнали  на територията на манастира, като са заявили, че имат заповед от украинското министерство на културата да извърши опис. \r\n\"Ние не разбираме защо непознати хора буквално се втурнаха и размахвайки неразбираем документ, заявиха, че ще описват собствеността. Не получихме официални писма, че подобни действия ще бъдат изпълнени, но бяхме принудени да допуснем тези хора \" – разказаха монасите. \r\nСпоред тях такива нареждания изразяват \"пълното неуважение към светилищата и вярващите\". \r\nПо-късно се оказа, че имуществената инвентаризация е била проведена от представители на Киевско-Печорския музеен комплекс, който е подчинен на Министерството на културата на страната. \r\nПрез септември отделът твърди, че е поискал от музейни работници да направят пълен опис на иконите и други културно-исторически ценности на храмовете на каноничната православна църква в Украйна. \r\nУкраинската православна църква-Московски патриархат(УПЦ-МП)  нарече такова решение на Министерството на културата незаконно. Ръководителят на правния отдел на протойерей Александър обърна внимание на факта, че цялото имущество, които се намира в храмовете на УПЦ-МП, са собственост на религиозните общности. Според юриста служителите могат да преглеждат историческите и културни ценности само когато те са били депозирани или предоставени за ползване от религиозната общност, както се вижда от съответните документи, какъвто не е случая. \r\nАгенцията припомня, че в момента тече процес на предоставяне на автокефалия на Украинската църква от страна на Вселенската патриаршия, който се оспорва от Московската патриаршия. Този спор доведе до пълно прекъсване на връзките между Москва и Вселенската патриаршия.  Юлиян Марков", "date": "2018.11.29", "title": "РИА Новости: Украинските власти описват имуществото на Киевско-Печорската лавра"}
{"url": "http://www.focus-news.net/news/2018/11/29/2596029/ministar-predsedatelyat-boyko-borisov-shte-bade-na-ofitsialno-poseshtenie-v-maroko.html", "text": "Министър-председателят Бойко Борисов ще бъде на официално посещение в Мароко на 29 и 30 ноември. Това съобщиха от  правителствената информационна служба . \r\nВ рамките на визитата българският премиер ще се срещне с министър-председателя на Кралство Мароко Саад Еддин Ел Отмани. По време на разговорите ще бъдат обсъдени двустранните отношения и новите възможности за сътрудничество в различни области от взаимен интерес. \r\nВ Рабат българският премиер Бойко Борисов ще разговоря с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на Европейския съюз.  \r\nПредстоящата визита на министър-председателя Бойко Борисов в Рабат има важно значение за активизиране на политическия диалог на най-високо равнище и за насърчаването на обмена по линия на секторното сътрудничество с акцент върху сигурността, търговско-икономическите отношения и инвестициите. \r\nВ делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.29", "title": "Министър-председателят Бойко Борисов ще бъде на официално посещение в Мароко"}
{"url": "http://www.focus-news.net/news/2018/11/29/2596030/delegatsiya-na-grupata-za-priyatelstvo-s-balgariya-v-natsionalnoto-sabranie-na-frenskata-republika-e-na-ofitsialno-poseshtenie-v-balgariya.html", "text": "Делегация на групата за приятелство с България в Националното събрание на Френската република, водена от нейния председател Антоан Ерт, е на официално посещение в България. Това съобщиха от пресцентъра на  Народното събрание . \r\nФренските депутати ще разговарят с председателя на Комисията по труда, социалната и демографска д-р Хасан Адемов. Срещата им ще започне в 10.30 часа в зала „Изток“. В 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\nВ програмата на чуждестранните парламентаристи е предвидена среща с президента на Република България Румен Радев, както и с ръководството на френското училище „Виктор Юго“.", "date": "2018.11.29", "title": "Делегация на групата за приятелство с България в Националното събрание на Френската република е на официално посещение в България"}
{"url": "http://www.focus-news.net/news/2018/11/29/2596032/ministar-krasimir-valchev-i-zamestnik-ministar-denitsa-sacheva-shte-uchastvat-v-predstavyaneto-na-instrumenta-selfie-v-sofiya.html", "text": "От 11.30 часа в 137 СУ „Ангел Кънчев“ (бул. „Европа“ 135) министър Красимир Вълчев и заместник-министър Деница Сачева ще участват в представянето на инструмента SELFIE, чрез който училищата и учениците могат да направят оценка на дигиталната среда и дигиталните си умения. Това съобщиха от пресцентъра на  Министерство на образованието и науката  (МОН). Електронната платформа е създадена в подкрепа на иновативните училища, отворени към преподаване и учене чрез цифровите технологии.", "date": "2018.11.29", "title": "Министър Красимир Вълчев и заместник-министър Деница Сачева ще участват в представянето на инструмента SELFIE в София"}
{"url": "http://www.focus-news.net/news/2018/11/29/2596028/prezidentat-rumen-radev-shte-prisastva-na-ofitsialnata-tseremoniya-po-vstapvane-v-dlazhnost-na-chlen-na-upravitelniya-savet-na-bnb.html", "text": "От 10.30 часа държавният глава Румен Радев ще присъства на официалната церемония по встъпване в длъжност на Людмила Елкова като член на Управителния съвет на БНБ. Това съобщиха от  Прессекретариата на държавния глава . Церемонията ще се проведе в зала 108 на БНБ. \r\nВ периода 2000 - 2002 г. Людмила Елкова е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка.  \r\nРъководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.   \r\nВ периода 2003-2010 г. е член и заместник-председател на Съвета на директорите на Българската фондова борса. \r\nНазначена е за заместник-министър на финансите през 2013 - 2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо развитие - Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд. \r\nОт 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.11.29", "title": "Президентът Румен Радев ще присъства на официалната церемония по встъпване в длъжност на член на Управителния съвет на БНБ"}
{"url": "http://www.focus-news.net/news/2018/11/29/2596034/mvr-zapochva-izpalnenieto-na-noviya-programen-period-po-norvezhkiya-finansov-mehanizam-2014-2021-g.html", "text": "От 11.00 часа в „Оборище 5 – галерия и зала“ в София, в присъствието на заместник-министър Милко Бернер и посланика на Кралство Норвегия Лиз Николин Клевен Гревстад ще бъде отбелязано официалното откриване на програма „Вътрешни работи“, финансирана от Норвежкия финансов механизъм 2014-2021 г. Това съобщиха от пресцентъра на  МВР . На практика се поставя началото на новия програмен период за български проекти в областта на вътрешните работи, финансирани от финансовия механизъм.  \r\nПрограмата е с общ бюджет над 25 млн. евро и ще финансира проекти в приоритетните сектори убежище и миграция, предотвратяване и борба с престъпността, противодействие на корупцията и икономическата престъпност.", "date": "2018.11.29", "title": "МВР започва изпълнението на новия програмен период по Норвежкия финансов механизъм 2014-2021 г."}
{"url": "http://www.focus-news.net/news/2018/11/29/2596027/nimh-shte-prevalyava-snyag-predi-obyad-glavno-v-yuzhna-balgariya-maksimalnite-temperaturi-shte-sa-ot-minus-5-do-plyus-4.html", "text": "Днес преди обяд все още на места, главно в Южна България ще превалява сняг, но в процес на отслабване и спиране. След обяд над Западна България облачността временно ще се разкъса и намалее. Ще духа умерен, в Източна България силен до бурен вятър от север-североизток и с него застудяването ще продължи. Максималните температури ще са от минус 5°- минус 2° в Северна до минус 1° - плюс 4° в Южна България. \r\nТова съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) към Българската академия на науките (БАН) . Атмосферното налягане ще продължи да се повишава и ще бъде значително по-високо от средното за ноември. \r\nПо Черноморието ще остане ветровито със силен до бурен вятър от север-североизток. След обяд и в южните райони валежите ще спират. Температурите ще продължат да се понижават и максималните ще са от минус 1 до 2°, само в най-южните райони до 5°. Температурата на морската вода е 10-13°. Вълнението на морето ще бъде 4-5 бала. \r\nВ планините в сутрешните часове все още ще вали слаб сняг, но до обяд в повечето места ще спре. След обяд над масивите от Западна България облачността временно ще се разкъса и намалее. Най-късно ще спрат снеговалежите в Рило-Родопската област и Странджа и Сакар. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°.", "date": "2018.11.29", "title": "НИМХ:  Ще превалява сняг преди обяд главно в Южна България - максималните температури ще са от минус 5° до плюс 4°"}
{"url": "http://www.focus-news.net/news/2018/11/29/2596033/aa-turskiyat-prezident-zayavi-che-plashtaneto-na-raketnite-kompleksi-s-400-shte-bade-izvarsheno-v-natsionalni-valuti.html", "text": "Турският президент Реджеп Тайип Ердоган заяви, че плащанията за доставката на руския зенитно-ракетен комплекс С-400 от страна на Турция трябва да се извършват в национални валути. По този въпрос  той информира журналисти на летище Ататюрк в Истанбул в четвъртък, преди да отлети в Аржентина, за да присъства на срещата на върха на Г-20, предава  Anadolu Agency . \r\n\"Прехвърлянето на системите C-400 трябва да се осъществи до края на 2019 г., след което съвместните усилия на ръководителите на министерствата на финансите и централните банки на двете страни ще приложат тезата за изчисленията в националната валута, която изложихме от самото начало\", цитира агенцията Ердоган. \r\nПо-рано руският президент Владимир Путин заяви, че Русия и Турция са в състояние да сключат сделка за доставка на С-400, като няма да плащат в долари.  Юлиян Марков", "date": "2018.11.29", "title": "АA:  Турският президент заяви, че плащането на ракетните комплекси С-400 ще бъде извършено в национални  валути"}
{"url": "http://www.focus-news.net/news/2018/11/29/2596035/37-i-kontingent-na-balgarskata-armiya-shte-se-vklyuchi-v-misiyata-na-nato-v-afganistan-reshitelna-podkrepa.html", "text": "Министърът на отбраната Красимир Каракачанов, началникът на отбраната генерал Андрей Боцев и командирът на Сухопътните войски генерал-майор Михаил Попов ще участват в официалното изпращане на 37-ия контингент на Българската армия, определен за участие в мисията  на НАТО в Афганистан „Решителна подкрепа”. Тържественият ритуал ще се проведе  на площад „Македония“ в гр. Благоевград. Това съобщиха от пресцентъра на  Министерство на отбраната . \r\nВ 37-ия контингент на Българската армия са включени 158 военнослужещи. Той се състои от национален елемент, рота за охрана, екип от съветници и щабни офицери. Национален командир на контингента е  полковник Митко Димитров, помощник-национален командир е полковник Румен Стамов, а командир на ротата за охрана е  майор Калоян Стоянов от военно формирование 54 990 - Враца. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.  \r\nПо време на тържествения ритуал за изпращането на военнослужещите от 37-ия контингент министърът на отбраната ще награди ефрейторите Десислав Йорданов и Евгени Георгиев и редник Кристиян Георгиев от състава на Бригадното командване - Благоевград, които на 11 септември спасиха възрастен човек при пожар в с. Пиперков чифлик, област Кюстендил.", "date": "2018.11.29", "title": "37-и контингент на Българската армия ще се включи в мисията на НАТО в Афганистан „Решителна подкрепа“"}
{"url": "http://www.focus-news.net/news/2018/11/29/2596036/v-ministerstvoto-na-zdraveopazvaneto-shte-se-provede-preskonferentsiya-po-povod-svetovniya-den-za-borba-sas-spin-i-evropeyskata-sedmitsa-na-testvaneto-za-hiv-hepatit-v-i-hepatit-s.html", "text": "От 11.30 часа в Министерството на здравеопазването (залата на ет. 4) ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С. Това съобщиха от пресцентъра на  Министерството на здравеопазването . В пресконференцията ще участват зам.-министърът на здравеопазването Светлана Йорданова, доц. Михаил Околийски - управляващ офиса на СЗО за България, директорът на дирекция „Промоция и профилактика на болестите и зависимостите” д-р Тонка Върлева, д-р Станимир Хасърджиев - управител на НСБХ „Хепасист“ и председателят на Сдружение „ХепАктив“ Силвана Лесидренска.", "date": "2018.11.29", "title": "В Министерството на здравеопазването ще се проведе пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С"}
{"url": "http://www.focus-news.net/news/2018/11/29/2596037/predsedatelyat-na-bsp-korneliya-ninova-shte-uchastva-v-sreshta-na-liderite-na-partii-ot-stranite-ot-vishegradskata-chetvorka.html", "text": "На 29 и 30 ноември 2018 г. лидерът на БСП Корнелия Нинова ще участва в регионална среща на лидерите на партии от страните от Вишеградската четворка - Чехия, Полша, Унгария и Словакия, съобщиха от пресцентъра на  партията . Това е втората среща, на която е поканен председателят на БСП. Първата, във формат четирите партии плюс БСП, се проведе преди шест месеца в Словакия и приключи с обща декларация. В сегашната среща, към петте партии се присъединява и Хърватия. Разговорите между лидерите ще се състоят в град Вишеград, Унгария. Темите са - европейска прокуратура, предстоящите европейски избори, миграция и граничен контрол, кохезия и многогодишна финансова рамка на ЕС 2021- 2027.", "date": "2018.11.29", "title": "Председателят на БСП Корнелия Нинова ще участва в среща на лидерите на партии от страните от Вишеградската четворка"}
{"url": "http://www.focus-news.net/news/2018/11/29/2596020/regnum-rusiya-moldovskiyat-prezident-se-nadyava-na-mirno-uregulirane-na-konflikta-mezhdu-rusiya-i-ukrayna.html", "text": "Молдовският президент се надява на мирно урегулиране на конфликта между Русия и Украйна, предава руската агенция  REGNUM \r\nВ президентската администрация на Молдова Игор Додон се надяват, че \"две държави, приятелски настроени към Молдова\" - Украйна и Русия - ще могат да преодолеят чрез  мирен и политически диалог \"неразбирателството и конфликта\", възникнали през последните дни в отношенията между двете страни. Това заяви прессекретарят на президента на Молдова Игор Додон Максим Лебедински, който представи позицията на държавния глава, се казва в информацията от REGNUM. \r\n\"Всички действия, които могат да доведат до влошаване на ситуацията в региона, са много опасни\", добави Лебедински. Той също така изрази загриженост относно възможните трудности за молдовските граждани и износители поради военното положение в Украйна. \"Първите сигнали по този показател вече са се появили\", добави той. \r\nАдминистрацията на Додон също увери, че следи отблизо положението на границата между Украйна и Приднестровието, за да \"елиминира или предотврати всякакви провокации\". Министерството се надява, че сегашният епизод \"няма да има сериозни последици за регионалната сигурност и ще бъде решен с мирни политически средства\". \r\nДругите лидери на Молдова - премиерът Павел Филип и председателят на парламента Андриан Канду – заеха по-твърда позиция по въпроса. Филип заяви, че \"това е най-сериозното нарушение на Русия, което се случи след анексирането на Крим\". \r\nКанду от своя страна \"категорично осъди агресията на Русия \", като призова международната общност да използва всички налични инструменти, за да предотврати ескалацията на конфликта. \"Ние сме солидарни с Украйна\", подчерта той. \r\nМинистерството на външните работи на Молдова също така заяви, че подкрепя \"териториалната цялост\" и осъжда \"всички актове на агресия и провокация\".  Юлиян Марков", "date": "2018.11.29", "title": "REGNUM (Русия): Молдовският президент се надява на мирно урегулиране на конфликта между Русия и Украйна"}
{"url": "http://www.focus-news.net/news/2018/11/29/2596041/api-vazstanoveno-e-dvizhenieto-za-vsichki-motorni-prevozni-sredstva-po-i-2-shumen-razgrad.html", "text": "Възстановено е движението за всички моторни превозни средства по I-2 Шумен – Разград. Това съобщиха от пресцентъра на  Агенция \"Пътна инфраструктура\" (АПИ).", "date": "2018.11.29", "title": "АПИ: Възстановено е движението за всички моторни превозни средства по I-2 Шумен – Разград"}
{"url": "http://www.focus-news.net/news/2018/11/29/2596042/kmetat-na-sofiya-yordanka-fandakova-shte-proveri-izpalnenieto-na-remonta-na-zdravnata-sluzhba-v-selo-mramor.html", "text": "Кметът на София Йорданка Фандъкова ще провери изпълнението на ремонта на здравната служба в село Мрамор. Това съобщиха от пресцентъра  Столична община . Събитието ще се проведе от 11.00 часа.", "date": "2018.11.29", "title": "Кметът на София Йорданка Фандъкова ще провери изпълнението на ремонта на здравната служба в село Мрамор"}
{"url": "http://www.focus-news.net/news/2018/11/29/2596044/ombudsmanat-maya-manolova-shte-dade-preskonferentsiya-v-oblastna-administratsiya-haskovo.html", "text": "Омбудсманът Мая Манолова ще даде пресконференция в Областна администрация - Хасково на 29 ноември. Омбудсманът и експерти от институцията приемат граждани в общини на Област Хасково, съобщиха от  пресофиса на омбудсмана на Република България .   \r\nОбщественият защитник ще приема в Областна администрация Хасково от 9.00 часа, а в останалите общини от областта гражданите ще бъдат консултирани от експертите на Манолова. От 10.00 часа омбудсманът ще даде пресконференция в Областна администрация Хасково. По-късно в 11.00 часа тя ще се срещне в Димитровград с 29-годишната Мария Иванова, на която съдейства за осигуряването на електрическа инвалидна количка. Младата жена от години мечтае да излезе от дома си, но семейството ѝ не разполага със средства за закупуване на моторизираното помощното средство, затова в момента се провежда кампания в подкрепа на Мария Иванова. \r\nПриемните ще се проведат, след предварително записване, както следва: Община Минерални бани \r\nДата: 29 ноември 2018 г.  \r\nНачален час на приемната – 10.00 \r\nТелефон за записване: 0885 693 669           \r\nМясто: Община Минерални бани, зала на Общински съвет (бул. „Васил Левски“ № 3); Община Стамболово \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0879 635 718 \r\nМясто: Община Стамболово, кабинет 35; Община Тополовград \r\nДата: 29 ноември 2018 г. \r\nНачален час на приемната – 10.00 \r\nТелефон за записване: 0888 522 504            \r\nМясто: Информационен център „Терзиева къща“ \r\n(ул. „Драма“ № 3); Община Хасково \r\nДата: 29 ноември 2018 г. \r\nНачален час на приемната – 9.00  \r\nТелефони за записване: 0879 250 959 \r\nМясто: Областна администрация - Хасково (пл. „Свобода“ № 5).", "date": "2018.11.29", "title": "Омбудсманът Мая Манолова ще даде пресконференция в Областна администрация - Хасково"}
{"url": "http://www.focus-news.net/news/2018/11/29/2596043/savmestnata-multidistsiplinarna-ekspertna-komisiya-mezhdu-republika-balgariya-i-republika-makedoniya-shte-provede-tretoto-si-zasedanie-v-sofiya.html", "text": "Съвместната мултидисциплинарна експертна комисия по историческите и образователните въпроси между Република България и Република Македония ще заседава на 29 и 30 ноември в Националния исторически музей в София. Това съобщиха от пресцентъра на  Министерството на външните работи .   \r\nЗаседанието в София е третата среща на 14-те експерти за настоящата година. Смесената комисия от учени от Република България и Република Македония бе създадена по силата на Договора за приятелство, добросъседство и сътрудничество между двете страни. Съгласно Договора комисията представя пред правителствата на двете страни ежегодни доклади за своята работа.  \r\nСъпредседател на комисията от българска страна е професор Ангел Димитров, първият посланик на Република България в Република Македония, а от страна на Република Македония - проф. д-р Драги Георгиев, директор на Института за национална история (ИНИ) в Скопие.", "date": "2018.11.29", "title": "Съвместната мултидисциплинарна експертна комисия между Република България и Република Македония ще проведе третото си заседание в София"}
{"url": "http://www.focus-news.net/news/2018/11/29/2596038/nimh-zhalt-kod-za-niski-temperaturi-i-vyatar-e-obyaven-v-23-oblasti-na-stranata.html", "text": "Жълт код за ниски температури и вятър е обявен в 23 области на страната, сочи справка на сайта на  НИМХ . Предупреждението за ниски температури е в сила за областите Кюстендил, София град, София област, Видин, Враца, Монтана, Плевен, Ловеч, Габрово, Велико Търново, Русе, Търговище, Шумен, Силистра, Смолян.  \r\nЖълт код за ниски температури и вятър е обявен в Добрич, Варна, Бургас, Сливен, Ямбол, Хасково, Кърджали. В тези райони ще духа север-североизточен вятър, като усещането ще е за много студено време. По Черноморието ще духа силен и бурен север-североизточен вятър. \r\nВъв всички области с обявена жълта степен на опасност дневните температури ще са под нулата.", "date": "2018.11.29", "title": "НИМХ: Жълт код за ниски температури и вятър е обявен в 23 области на страната"}
{"url": "http://www.focus-news.net/news/2018/11/29/2596045/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 29 ноември. Това съобщиха от пресцентъра на  дружеството . \r\nВъв връзка с подмяна на хидрофорна уредба до бл. 1 в жк. „Изток“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Чарлз Дарвин“ №25 бл. 2, ул. „Пиер Дегейтър“ №9 бл. 3, ул. „Пиер Дегейтър“№4 бл. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чарлз Дарвин“ №25. \r\nВъв връзка с реконструкция на уличен водопровод на ул. 107 жк. „Обеля“ 2 , се налага спиране на водоподаването от 09:00 до 17:00 часа на клиентите на „Софийска вода”, живеещи в: бл. 269, бл. 268, бл. 272, бл. 273, бл. 271, ул. 275. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 30 ДКЦ“. \r\nВъв връзка с подмяна на редуктор и спирателен кран на ул. „Дяволска река“ във вилна зона „Бункера“ се налага спиране на водоподаването от 09:00 до 16:30 часа на клиентите на „Софийска вода”, живеещи в района на: вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистришко шосе“ ъгъла с ул. „Самодивски езера“. \r\nВъв връзка с подмяна на сградно водопроводно отклонение  на ул. „Хемус“ в жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Хемус“ от ул. „Коста Лулчев“ до ул. „Лидице“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хемус“ ъгъла с ул. „Коста Лулчев“. \r\nВъв връзка с пресвързване на уличен водопровод на бул. „Димитър Тошков“ в с. Локорско се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Илия Манов“, ул. „Славе Турчов“, ул. „Веско Веселинов“, бул. „Димитър Тошков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Манов“ ъгъла с бул. „Димитър Тошков“. \r\nВъв връзка с прекъсване на сградно водопроводно отклонение  на ул. „Зеленска“ в кв. „Бенковски“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Веле Митров“, ул. „Зеленска“, ул. „Оралица“, бул. „Лазар Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Календерска“ ъгъла с ул. „Поп Георги Величков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.11.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/29/2596046/burgas-predstoi-izlozhba-v-nay-novata-galeriya-v-grada-atelie-r.html", "text": "Да оцветим и стоплим студените сиви дни с изящно изкуство, музика за душата и чаша вино, в уютната компания на един уникален творец! Такава покана отправят от най-новата бургаска галерия „Ателие R“. Там ще гостува с интересните си произведения Светлозар Пармаков, като изложбата ще бъде открита от 18.00 часа. Това съобщиха от пресцентъра на  Община Бургас . Светлозар Пармаков е виртуозен рисувач на порцелан с извънредно своеобразна стилистика. Със смайващо въображение създава своите шедьоври: съдове, бижута, икони, орнаментални картини. Доктор по ергономия и промишлен дизайн, запален фотограф, самобитен композитор и музикант, Светлозар е колоритна, енциклопедична личност, чието вдъхновение заразява, повдига настроението и зарежда с положителна енергия. „Галерия „Ателие R“ ви очаква на 29 ноември от 18:00 часа, ул. „Възраждане“ 25, Бургас“, посочват още от Общината.", "date": "2018.11.29", "title": "Бургас: Предстои изложба в най-новата галерия в града „Ателие R“"}
{"url": "http://www.focus-news.net/news/2018/11/29/2596031/ministar-rumen-porozhanov-shte-uchastva-v-den-na-balgarskiya-proizvoditel-v-dve-ot-golemite-targovski-verigi.html", "text": "Министърът на земеделието, храните и горите Румен Порожанов ще посети търговските вериги „Метро“ и „Билла“, в които ще се проведе Ден на българския производител. Това съобщиха от пресцентъра на  Министерство на земеделието, храните и горите  (МЗХГ). Събитията са част от кампанията на министерството „Аз подкрепям българските производители, подкрепи ги и ти!  \r\nОт 10.00 часа министърът ще бъде в магазин „Метро“ - София на бул. „Цариградско шосе“ №7-11, а в 12.30 часа в магазин „Билла“ – Пловдив на бул. „Александър Стамболийски“ № 131.  \r\nПо-късно през деня, министър Порожанов ще открие Осмия Национален агро семинар, който ще се проведе в „Гранд Хотел Пловдив“ от 13.00 часа. Събитието се организира от Националната асоциация на зърнопроизводителите.", "date": "2018.11.29", "title": "Министър Румен Порожанов ще участва в Ден на българския производител в две от големите търговски вериги"}
{"url": "http://www.focus-news.net/news/2018/11/29/2596047/v-sofiya-shte-bade-predstavena-knigata-posoka-yug-patuvane-kam-antarktida-na-gergana-lapteva.html", "text": "В София ще бъде представена книгата „Посока юг - пътуване към Антарктида“ на Гергана Лаптева. Това съобщиха от  Българския антарктически институт . Премиерата на книгата ще се състои в книжен център „Гринуич“ от 18.00 часа. \r\nКнига проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база „Св. Климент Охридски”. \r\nСледвайки посока юг, по следите на велики мореплаватели като Магелан, Кук, Амундсен, Шакълтън и др., откриваме очарованието на Южния континент, привличал в миналото мореплаватели, авантюристи и търсачи на съкровища, ловци на китове и тюлени, а днес учени, изследователи и все повече туристи. Данните за географското местоположение на описаните обекти са преплетени с исторически факти за плаванията до Ледения континент, за да може читателят изцяло да се потопи в атмосферата на едно такова пътуване. Местата, хората и събитията са действителни и са сбор от седем последователни експедиции до Антарктида.", "date": "2018.11.29", "title": "В София ще бъде представена книгата „Посока юг - пътуване към Антарктида“ на Гергана Лаптева"}
{"url": "http://www.focus-news.net/news/2018/11/29/2596051/blagoevgrad-otvoreni-sreshti-s-grazhdanite-provezhda-kmetat-na-bansko-georgi-ikonomov.html", "text": "От 17.30 ч. в Посетителския информационен център (старото кино) кметът на Община Банско Георги Икономов кани своите съграждани на поредица от отворени срещи с гражданите на Банско. Това съобщиха от пресцентъра на  Общината . Основната тема на разговорите ще бъдат предстоящите градоустройствени проекти на Общинска администрация Банско и мерките за подобряване на градската среда. Ще бъдат дискутирани също други въпроси от обществено значение. В днешната среща са поканени гражданите, които живеят в района между улиците „Отец Паисий“, „Пирин“ и „Найден Геров“; \r\nНа 4 декември, от 17.30 часа, кметът ще разговаря с гражданите, които живеят в района между улиците „Иконом Чучулайн“ и „Явор“. \r\nВсички жители на Банско са добре дошли да се информират, както и да зададат своите въпроси.", "date": "2018.11.29", "title": "Благоевград: Отворени срещи с гражданите провежда кметът на Банско Георги Икономов"}
{"url": "http://www.focus-news.net/news/2018/11/29/2596052/pazardzhik-v-obshtina-belovo-shte-se-provedat-profilaktichni-ehografski-pregledi-na-mlechna-i-shtitovidna-zhleza.html", "text": "Община Белово в партньорство със „Сдружение за онкоболни и приятели“ – Пазарджик ще проведе профилактични ехографски прегледи на млечни жлези и щитовидна жлеза с нов модерен ехограф през месец ноември, съобщиха от  Общината  и уточниха, че вече е готов графикът на прегледите по населени места. От 9.00 до 12.00 часа желаещите от село Габровица могат да преминат през ехографски преглед. Същият ден от 12.30 до 17.00 часа с апарата ще бъдат извършвани прегледи в село Дъбравите. Таксата за прегледа е 10 лева.", "date": "2018.11.29", "title": "Пазарджик: В община Белово ще се проведат профилактични ехографски прегледи на млечна и щитовидна жлеза"}
{"url": "http://www.focus-news.net/news/2018/11/29/2596049/blagoevgrad-natsionalen-folkloren-ansambal-balgare-shte-predstavi-v-grada-spektakala-osmoto-chudo.html", "text": "Национален фолклорен ансамбъл „Българе“ ще представи за първи път в Благоевград спектакъла „Осмото чудо“, със специалното участие на холивудската знаменитост Бен Крос. Това съобщиха от пресцентъра на  Община Благоевград . Събитието ще се проведе  от 19.00 часа на сцената на зала „Пейо Яворов“. Културното събитие се осъществява под патронажа на кмета на Благоевград д-р Атанас Камбитов. \r\n„Осмото  чудо“ е по сценарий, хореография и режисура на продуцента и на ансамбъла Христо Димитров. Спектакълът е запленяващо пътешествие в света на неравноделните музикални размери в българския фолклор и е оригинална режисьорска комбинация от филм, театър и динамичните ни народни танци и песни. Интригуващ сценарий, в който зрителите преоткриват за себе си личността на един верен приятел на България от преди век – кореспондента на в. „Таймс“ за Балканите Джеймс Баучер. \r\nПовествованието преминава през 7 музикално-танцови картини, впечатляващо представени от танцьорите и солистите на „Българе“, а самият хореограф на спектакъла Христо Димитров се включва със солови изпълнения в добруджанската и тракийската картина. В четвъртия авторски проект на ансамбъла наред със закачливите теми от фолклора в песни и танци, един крилат артист редовно обира овациите на публиката. \r\nСпектакълът  „Осмото чудо“ е игран в пълната си и в кратката си версия близо 100 пъти, триумфално покорявайки сцените в повечето градове в страната. \r\nБилети за представлението „Осмото чудо“ могат да се закупят на касата на зала „Яворов“.", "date": "2018.11.29", "title": "Благоевград: Национален фолклорен ансамбъл „Българе“ ще представи в града спектакъла „Осмото чудо“"}
{"url": "http://www.focus-news.net/news/2018/11/29/2596050/dobrich-poradi-snegonavyavaniya-e-zatvoren-za-dvizhenie-za-vsichki-vidove-prevozni-sredstva-patyat-kardam-durankulak.html", "text": "Поради снегонавявания е затворен за движение за всички видове превозни средства пътят Кардам-Дуранкулак. Остава в сила ограничението за автомобили над 12 тона, въведено по направлението Добрич-Силистра. Това съобщи дежурният в Областния съвет за сигурност, предаде кореспондентът на  Радио „Фокус” – Варна . Машини на пътноподдържащата фирма продължават да разчистват и опесъчават пътните отсечки в цялата област. Към 6.00 часа няма постъпила информация за бедстващи населени места и граждани. Навсякъде в областта пътищата са проходими при зимни условия, заснежени, на места заледени. В Добрич времето е облачно, без снеговалеж, духа умерен до силен вятър. Температурите са отрицателни.  \r\nЖулиета НИКОЛОВА", "date": "2018.11.29", "title": "Добрич: Поради снегонавявания е затворен за движение за всички видове превозни средства пътят Кардам-Дуранкулак"}
{"url": "http://www.focus-news.net/news/2018/11/29/2596053/new-york-post-donald-tramp-e-prizoval-evropeyskite-lideri-da-vzemat-otnoshenie-po-konflikta-mezhdu-rusiya-i-ukrayna.html", "text": "Доналд Тръмп е призовал европейските лидери да вземат отношение по конфликта между Русия и Украйна, пише американският вестник  New York Post . \r\nПрезидентът Тръмп заяви в сряда, че \"не харесва\" руското задържане на три военни кораби на Украйна и призова европейските лидери да се \"намесят\", но не критикува  руския президент  Владимир Путин за засилване на  напрежението в региона. \r\n„Ще видим, ще разберем какво се е случило. Не ми хареса инцидента и получаваме информация за това какво става \", каза Тръмп по време на интервю пред вестника, дадено в Овалния кабинет. \r\n\"Ангела, нека се заеме Ангела!\", добави той, имайки предвид  германския канцлер Ангела Меркел. Президентът каза, че Франция също трябва да се включи, но не разясни какви действия трябва да предприемат двете страни, които вече критикуваха Русия за инцидента. \r\n„Не трябваше да се случва, не трябваше да се случва…“,каза Тръмп. \r\nНо в същото време той отбеляза: \"Въпросът  - дали са предупредили? Дали те (украинските кораби) са съобщили (на Русия), че идват? Защото те имат система. предполагам. Тя досега е работела.\"  Юлиян Марков", "date": "2018.11.29", "title": "New York Post:  Доналд Тръмп е призовал европейските лидери да вземат отношение по конфликта между Русия и Украйна"}
{"url": "http://www.focus-news.net/news/2018/11/29/2596048/kyustendil-okonchatelniyat-godishen-plan-na-byudzheta-na-obshtinata-za-2018-godina-shte-bade-glasuvan-na-predstoyashtoto-zasedanie-na-obshtinskiya-savet.html", "text": "Окончателният годишен план на бюджета на Община Кюстендил за 2018 година ще бъде гласуван на предстоящото заседание на Общинския съвет. Това съобщиха за  Радио „Фокус” – Кюстендил  от Общински съвет – Кюстендил. Заседанието ще се проведе от 14.00 часа в залата на парк-хотел „Кюстендил”.  \r\nВ предварително изготвения дневен ред са включени 20 точки. Съветниците ще разгледат и гласуват Окончателният годишен план на бюджета на Община Кюстендил за 2018 година, както и окончателната план-сметка за чистота за настоящата година. Внесена е докладна записка, с която се предлага професор Кирил Гогов да бъде удостоен със званието „Почетен гражданин на Кюстендил”. Съветниците трябва да гласуват предложението за участие на Община Кюстендил в учредяването и устройството на управление на Организация за управление на Софийски туристически район. Ще бъде разширен и съставът на Обществения съвет за контрол върху дейностите по социално подпомагане в Община Кюстендил. В дневния ред са включени докладни записки, касаещи провеждане на извънредно заседание на Общо събрание на Асоциация по ВиК, утвърждаване на ценоразписи за продажба на дървесина, както и подпомагане на жители на общината. \r\nВенцеслав ИЛЧЕВ", "date": "2018.11.29", "title": "Кюстендил: Окончателният годишен план на бюджета на Общината за 2018 година ще бъде гласуван на предстоящото заседание на Общинския съвет"}
{"url": "http://www.focus-news.net/news/2018/11/29/2596055/pregled-na-osnovnite-temi-v-starozagorskiya-pechat.html", "text": "„23 язовира в Старозагорска област са с установени неизправности“, е водещата новина на вестник  „Старозагорски новини“ . До извършването на ремонтно-възстановителни работи по тях от ДАМТН са издали предписания да се поддържат на кота мъртъв обем. 140 проверки на язовирни стени в област Стара Загора и съоръженията към тях е извършила Държавната агенция за метрологичен и технически надзор (ДАМТН) и 78 проверки съвместно с комисията, назначена от областния управител от началото на годината до 23 ноември.  \r\n23 язовира от общо 209 в областта са с констатирани повече от една неизправности, съобщиха за медията ни от ДАМТН. Такива са установени в община Гълъбово - 5 язовира, община Чирпан - 4, общините Казанлък, Стара Загора, Братя Даскалови - по 3, община Опан - също 3 язовира, като единият е собственост на Сдружение за напояване \"Бяло поле 2014\", а в общините Павел баня и Раднево - по 1.  \r\nИнспекторите на Главна дирекция \"Надзор на язовирните стени и съоръженията към тях\" са дали предписания тези язовири да не се завиряват и да се поддържат на кота мъртъв обем до извършването на ремонтно-възстановителните работи по тях.  \r\nИнспекторите са съставили 36 акта за административни нарушения и са издали 22 наказателни постановления за неподдържане на язовирните стени и съоръженията към тях в изправно техническо състояние и неизпълнение на дадените предписания.  \r\nНай-често срещаните технически неизправности са разрушен отводящ канал/бързоток след преливника, пропадания на короната, ерозирал воден откос, обрасъл с растителност преливник, неизправен затворен орган на основния изпускател.  \r\nОт 209-те язовира на територията на Старозагорска област 174 са публична общинска собственост, 12 са частна държавна собственост, 1 е публична държавна собственост, 16 са собственост на сдружения за напояване, а частна собственост са 6 язовира.  \r\nОт ДАМТН уточняват, че язовирите, стопанисвани от предприятие \"Язовири и каскади\" към НЕК и от \"Напоителни системи\", имат експлоатационен персонал и контролно-измервателни системи. За тях има налични данни за водните нива и обеми по време на валежи. Наблюдението на язовирите, собственост на общините, на сдруженията и частните, по време на валежи се извършва от собствениците им.  \r\n„Министърът на енергетиката гарантира сигурност, работа и бъдеще на комплекс \"Марица изток\", е друго водещо заглавие в изданието. Две хиляди миньори и енергетици вчера поискаха ясно бъдеще, сигурност и работа по време на протестния митинг, организиран от КНСБ в Раднево. Министър Петкова изказа поклон пред труда им и им гарантира работа, сигурност и бъдеще за комплекс \"Марица изток\".  \r\n\"Днес ние мръзнем тук под дъжда, но ако нещо се случи с \"Мини Марица-изток\" и ТЕЦ \"Марица изток 2\", следващата година цяла България така ще мръзне. Но ние няма да позволим това\", декларираха организаторите на протестния митинг и обявиха, че са получили подкрепата на техни колеги от EVN, ЕСО, ТЕЦ \"КонтурГлобал Марица Изток 3\", ТЕЦ \"AES Гълъбово\",\"Брикел\", Енергопро\" и \"ЧЕЗ\".  \r\n\"Долу ръцете от комплекс \"Марица изток\", \"Искате ли 100 000 души на терминала\", \"Не убивайте Южна България\" гласяха част от плакатите, издигнати от протестиращите миньори и енергетици. В декларация, адресирана до председателя на Народното събрание Цвета Караянчева, министър-председателя Бойко Борисов и президента Румен Радев участниците в митинга настояха в срок до края на февруари 2019 г. правителството да разработи и внесе за одобрение в НС конкретна програма за стабилизация на дългосрочно функциониране на комплекс \"Марица изток\" с ясно заложени срокове за реализация минимум 20 години; за нова енергийна стратегия с хоризонт 2030-2050 г., в която да бъде разписано какъв дял от производството на ел. енергия ще осигуряват термичните централи от комплекса, работещи на местни въглища; за национална позиция по европейските изисквания, касаещи климатичните промени, които да отчитат спецификата на страната и финансовите възможности на потребителите и икономиката. \"Ние, участниците в днешния митинг, категорично заявяваме, че няма да допуснем закриването на работни места в региона и нарушаването енергийната независимост на страната. Ще предприемем всички синдикални действия, за да защитим интересите на работещите в комплекса \"Марица изток\", се казва още в декларацията.  \r\nОт името на правителството министър Теменужка Петкова обяви пред хилядното мнозинство, че без централите в Маришкия басейн българската електроенергетика не може да функционира нормално, те гарантират енергийната сигурност на България и националната ни сигурност. \"Нали не смятате, че някой ще тръгне в посока да подлага на риск енергийната и национална сигурност на България. Затова аз ви благодаря за всичко това, което вие правите. Благодаря ви и поклон пред вашия труд! Искам да ви уверя, че по отношение на това имаме ли бъдеще - да, вие категорично имате бъдеще, затова защото сме заедно и затова защото българското правителство, българската държава е на своето място\", заяви министър Петкова.  \r\nТя съобщи, че МОСВ вече е взело решение да бъде дадена безсрочна дерогация за работата на ТЕЦ \"Марица изток 2\", което означава, че централата отговаря на изискванията и може да продължи да работи, и че на финалната права е предоставянето на безсрочни дерогации и за останалите централи от комплекс \"Марица изток\". По отношение на въглеродните емисии, които станаха причина за натрупването на милиони задължения в ТЕЦ \"Марица изток 2\", Теменужка Петкова съобщи, че 1/4 от емисиите за топлоцентралата към настоящия момент вече са закупени, а до 21 декември Българският енергиен холдинг ще купи всички останали емисии, които са необходими, за да може централата да работи в нормален ритъм.  \r\nМинистър Петкова припомни, че България и Полша оспориха решението на Европейската комисия от април 2017 г., свързано със завишаване на екологичните норми на големите горивни инсталации и в момента делото е в ход. \"След броени дни предстои провеждането в Катовице на един изключително важен форум, свързан с климата. Българската делегация там ще бъде водена от президента Румен Радев, но българското правителство е подготвило позиция, която е приета от Министерски съвет за това какво трябва да защитава в Катовице, за да можем всички ние да сме сигурни за енергийната сигурност на страната и за работните си места. Позицията е, че България категорично не подкрепя по-амбициозни цели, свързани с въглеродните емисии, така че трябва да бъдете спокойни. Искам да ни имате доверие и да ни вярвате, защото ние знаем за какво става въпрос и как да се преборим в тази ситуация. Никак не е лесно, искам да го знаете. Не искам да ви въвеждам в заблуждение, да ви кажа, че това е една лесна битка. Не! Битката не е лесна, но не е невъзможна. Когато сме заедно, всичко можем да постигнем\", заключи министър Петкова.  \r\n„Няма да бъдат съкращавани работни места в \"Мини Марица-изток\" и ТЕЦ 2“, е друга водеща тема на вестника. Министър Петкова се надява президентът Румен Радев да защити позицията на българското правителство в Катовице. \r\n- Министър Петкова, при новите цени на въглеродните емисии, които се очаква да надхвърлят 29 евро, колко време ще издържи ТЕЦ \"Марица изток 2\"?  \r\n- Очаква се цените да бъдат доста над 29 евро, ако трябва да бъдем конкретни. Но, това което ние трябва да направим, това, което правят всички останали държави-членки, които имат подобен на нашия проблем - те не са никак малко, е да се възползваме от т.нар. \"механизми\", които ЕС предлага в тази посока, да потърсим решение за предоставяне на стратегически резерв от страна на централите в Маришкия басейн или да се борим да запазим позицията си по отношение на това, че ТЕЦ \"Марица изток 2\" осъществява дейност от общ икономически интерес за страната, което са направили и други държави-членки на ЕС. Затова в мерките, които набелязахме, в резултата на работната група, която създадохме в Министерството на енергетиката, много ясно сме посочили в средносрочните мерки, че Българският енергиен холдинг, Електроенергийният системен оператор и МЕ работим за това, в максимално кратък срок да бъде изработен този анализ и да бъде депозиран пред ЕК.  \r\n- Какъв финансов ресурс се заделя за въглеродните емисии?  \r\n- Целият финансов ресурс на този етап се предоставя от Българския енергиен холдинг. Вие знаете, това се случва вече за трета поредна година, така че Българският енергиен холдинг като едноличен собственик на капитала в ТЕЦ \"Марица изток 2\" и в \"Мини Марица-изток\" всъщност упражнява своите права и своите задължения и на практика закупува тези емисии.  \r\n- Занапред как ще бъде? Пак ли БЕХ ще плаща занапред, следващата година имам предвид?  \r\n- Всичко зависи от това как ще се развие целият този процес. Това, което се случва в другите държави-членки на ЕС и в Полша, тъй като тя е най-близко до нас като ситуация, цената на емисиите се калкулира в цената на енергията. Това е най-логичният път. Това е основна част от себестойността на произвежданата съответно стока, тоест електрическа енергия. Всъщност колегите от Полша, калкулирайки този разход в себестойността на произвежданата електрическа енергия, са достигнали на практика до положение, в което цената на енергията достига много високи нива. В тази връзка те ни информираха писмено за намерението си да сезират ЕК, Комитета по климата, който има възможност да се намеси в такива случаи, когато цените на емисиите отбелязват резки движения и да вземе определени решения. Ние сме ги подкрепили и в момента МЕ и МОСВ ще депозираме официално писмо до ЕК в подкрепа на искането на колегите от Полша.  \r\n- Може ли да обобщим това, което казахте по време на протестния митинг - че гарантирате сигурност на миньорите и енергетиците, че комплекс \"Марица изток\" има бъдеще?  \r\n- Да, така е. Това гарантирам.  \r\n- Няма да има съкращения?  \r\n- Не, няма да има съкращения. Както споменах на митинга, комплекс \"Марица изток\" е енергийното сърце на България. Без централите, които работят на въглища, българската електроенергийна система не би могла да издържи. Това са базови мощности. Смятате ли, че българската електроенергийна система би могла да издържи без тези близо 4 000 мегавата? Това не е възможно, така че хората трябва да бъдат спокойни за работните си места и да не се притесняват, и да не се създава излишно напрежение в тази посока. Нека всички да обединим усилията си, да направим най-доброто за България, защото всичко това касае не само региона, но то касае цялата страна. Имаме нужда от електрическа енергия навсякъде. Така че да обединим усилията си, да можем да направим най-доброто за България, да защитим националните интереси, да защитим работните места на хората и съответно потребностите си от електрическа енергия.  \r\n- Кажете ни малко повече за позицията, която българските представители и президентът Радев ще отстояват в Катовице. В тази позиция има ли заложен климатичен неутралитет, за което настояват от КТ \"Подкрепа\"?  \r\n- В позицията на правителството, която много се надявам да бъде отстоявана и от страна на президента Румен Радев в Катовице, тъй като той ще води българската делегация, правителството много ясно е заявило, че категорично не подкрепя подобно повишаване на изискванията във връзка с климатичните промени. Обосновали сме се и защо не подкрепяме подобна тенденция, и много се надяваме наистина на адекватна защита и от страна на президента Радев на тази наша позиция.  \r\n- \"Климатичният неутралитет\" обаче е пряко свързан с квотите за въглеродните емисии, тоест страни като България например, чиято природа абсорбира въглеродния двуокис, отделян от производството, да не бъде задължена да плаща квоти.  \r\n- Това, което сме заложили като мерки, свързани с укрепването на дейността на ТЕЦ \"Марица изток 2\", изобщо за целия комплекс, е свързано с възможността да се възползваме от механизма, който предлага ЕС, свързан със статистическите прехвърляния по отношение на енергията от възобновяеми енергийни източници, тъй като България е преизпълнила своята национална цел по отношение на енергията от възобновяеми енергийни източници. Тоест съществува възможност тези наши квоти, които ние притежаваме за зелена енергия, да бъдат прехвърлени, търгувани на практика на други държави, които пък не са изпълнили своята цел, и по този начин да се набере необходимият ресурс и във Фонд сигурност на електроенергийната система. Това е другата опция, която разглеждаме.  \r\n- Кога ще представите енергийната стратегия?  \r\n- Има действаща енергийна стратегия, която е до края на 2020 г. В тази стратегия ясно е включена ролята, която има Маришкия басейн, която имат централите, които работят на въглища, основна базова мощност в българската електроенергетика. Работим в МЕ. Има разработен проект на енергийната стратегия. Изчаквахме, за да станат факт всички законодателни промени от пакета \"Чиста енергия за всички европейци\", защото, за да се разработи една стратегия до 2030 г. с хоризонт 2050 г., ние трябва да знаем каква е визията на Европа в тази посока, защото има определени регламенти, които имат пряко приложение в нашето законодателство и на практика няма как да бъдат пренебрегнати. Затова беше важно да изчакаме законодателния пакет и от тук нататък да работим в тази посока. До края на декември трябва да представим в ЕК интегрирания план \"Климат Енергетика\", където отново ясно сме заявили мястото и ролята на въглищните централи в българската електроенергетика. (Б.Р. В интервюто са използвани въпроси на всички медии, участвали в брифинга на министър Теменужка Петкова след протестния митинг в Раднево).  \r\n„Такса битови отпадъци да се заплаща на база квадратура на имот и брой обитатели ще гласува ОбС в Стара Загора“, също е тема на изданието. Приемане на Актуализирана програма за разделно събиране на отпадъци от опаковки в цветни контейнери на територията на община Стара Загора е част от дневния ред на старейшините, съобщи по време на пресконференция председателят на Общинския съвет Таньо Брайков ден преди 38-ата сесия в четвъртък. Брайков подчерта, че предстои размерът на такса смет да бъде синхронизиран с европейското и държавното законодателство, като това ще промени досегашната формула за изчисляване на таксата битови отпадъци. \"Ще се заплаща на база размер на имот и брой обитатели както за физически, така и за юридически лица. Това ще е дълъг процес, защото промените в Закона за местните данъци и такси ще доведе до подаване на нови имуществени декларации, които да упоменават и брой на ползватели на даден имот. Срокът за това ще е до края на 2020 г.\", обобщи пред медиите Брайков.  \r\nВ дневния ред на сесията влизат общо 62 предложения. \"Ще започнем заседанието си с прекратяване на правомощията на кмета на село Ракитница Матей Генчев Господинов по негово желание. С колегите ще изберем нов ръководител на населеното място до провеждане на местни избори и полагане на клетва от нов кмет\", допълни Брайков. На заседанието предстои да бъде гласувана кандидатурата на Кремена Йорданова.  \r\nСтарейшините ще гласуват още Наредба за изменение и допълнение на Наредба за определянето и администрирането на местните такси и цени на услуги на територията на община Стара Загора на първо четене. Предложението ще даде възможност за ползване на плувния басейн и сауна в пакет, което ще бъде по-изгодно за посетителите.  \r\nЩе се актуализират и цените за издаване на документи в Дирекция \"Гражданско състояние\" на Община Стара Загора, като те няма да бъдат увеличени. При всички документи цените ще са в интервал от 3 лв. до 10 лв. Ще се съкратят и сроковете за изпълнение на услугата, като най-дългият ще е 7 дни, а досегашните срокове от 30 дни за издаване на документ от Дирекция ГРАО ще отпаднат, подчерта Брайков.  \r\nТой коментира и предстоящите промени на данъка за автомобилите, като бе категоричен, че Общинският съвет в Стара Загора не би приел максималния допустим размер на увеличението на налога. \"По предварителни изчисления говорим за увеличение на сумите от 10-12%, което за 20-годишни автомобили би означавало около 10-16 лева повече\", допълни той. Това обаче предстои да бъде решено догодина. В момента в Община Стара Загора е сформирана комисия, която да обсъди промените за данъка на старите автомобили.  \r\nОбщинските съветници ще гласуват още и отпускане на целева субсидия от бюджета за финансово оздравяване на \"Диагностично-консултативен център-I\" ЕООД в размер на 30 хил. лева, като 15 хил. лв. ще са от бюджета за тази година, а остатъкът - от Бюджет 2019 г. Ще бъде гласувано предложение за даване на съгласие на \"Комплексен онкологичен център - Стара Загора\" ЕООД за закупуване на медицинска апаратура: Система за дигитализация на рентгенови и мамографски изследвания от тип CR на стойност до 45 000 лева с ДДС и система за архив, обработка и пренос на образни медицински изследвания в стандарт DICOM на стойност до 45 000 лева с ДДС, като средствата са на Онко центъра.  \r\nИзвънредно общо събрание на Индустриална зона \"Загоре\", което ще се проведе на 27 декември, също ще е тема на заседанието на общинските съветници. ОбС Стара Загора ще трябва да избере представител в това общо събрание и да го упълномощи как да гласува по точките от дневния ред. На събранието ще бъде гласувана промяна на името на дружеството от еднолично в акционерно, както и предложение за промяна на седалището на дружеството от ул. \"Христо Ботев\" 4 в сградата на Общината с цел по-голяма оперативност. Ще бъде гласуван и нов устав на дружеството във връзка с приетия нов съдружник \"Национална компания \"Индустриална зона София\".  \r\nМестният парламент ще се произнесе и за изработен проект на ПУП - План за регулация с цел обособяване на кръгово кръстовище на път II-55 с ул. \"Хрищян войвода\", кв. \"Зора\". Изменението е във връзка с реализиране на проект \"Индустриална зона \"Загоре\". Продажба на три общински жилища на конкретни наематели също е точка от дневния ред на сесията. По време на заседанието в четвъртък ще бъде разгледана промяна по бюджета на Община Стара Загора и вътрешни компенсирани промени в разходната му част. \"Средствата, постъпили като приходи в общинската хазна от продажбата на акциите от капитала на \"Борса - Стара Загора\" АД в размер на близо 1 500 хил. лева, ще бъдат насочени по различни пера, където са необходими. Бюджетът на Общината за догодина се очаква да бъде приет през януари, като и двете четения ще трябва да минат в едно заседание\", уточни Таньо Брайков.", "date": "2018.11.29", "title": "Преглед на основните теми в старозагорския печат"}
{"url": "http://www.focus-news.net/news/2018/11/29/2596057/pregled-na-osnovnite-temi-v-dobrudzhanskiya-pechat.html", "text": "„Откриха реновираната сграда на Пожарната“, съобщава на първа страница вестник  „Нова добруджанска трибуна“ . Ремонтът е извършен в продължение на 10 месеца. Дейностите по проект са част от Инвестиционната програма на Община град Добрич. Финансовата подкрепа е по ОП „Региони в растеж“. Общата стойност на проекта е 600 000 лв. Като продължение на темата за пожарната служба – тази зима тя разполага с амфибия, съобщава изданието. Превозното средство е предислоцирано от Велико Търново. Машината се използва за евакуация на хора при тежки ситуации. Звеното на „Пожарна безопасност и защита на населението“ разполага с 25 коли за цялата област през зимния сезон. „Народно читалище „Йордан Йовков“ представя автора на българския химн“, съобщава всекидневникът. От днес до календарната 2018 година във фоайето на читалището посетителите ще могат да разгледат художествено-документална изложба „Мила Родино“. Посветена е на Цветан Радославов. 22 платна представят Регионалният център на БАН в Добрич и Висшето училище по мениджмънт. „Средната продължителност на живота и нас расте“, съобщава на първа страница другият регионален вестник  „Добруджанска трибуна“ . Правителството е приело Годишен доклад за състоянието на здравето на гражданите и изпълнението на Националната здравна стратегия за 2017 г. Документът представя състоянието и тенденциите в динамиката на основните показатели, характеризиращи общественото здраве у нас. В рубриката „Акценти“ – „Предоставят над 1,5 милиона лева за интернет свързаност в училищата“. Безжична интернет мрежа изграждат в пет добрички училища. Тя ще обхване две основни, две средни училища и една професионална гимназия. В рубриката „Палитра“ – „Черно море е най-голямото гробище за кораби“. Това показват изследвания на дъното на родното море. Експедиция е открила 65 потънали съда. Сред тях е древногръцки кораб, натоварен с амфори.", "date": "2018.11.29", "title": "Преглед на основните теми в добруджанския печат"}
{"url": "http://www.focus-news.net/news/2018/11/29/2596040/parlamentat-prodalzhava-s-vtoroto-chetene-na-darzhavniya-byudzhet-za-2019-g.html", "text": "Парламентът продължава с второто четене на държавния бюджет за 2019 г. Това предвижда програмата за работа на  Народното събрание . Депутатите вече приеха бюджетите на НЗОК и ДОО за 2019 г. Работата по Закона за бюджета на държавата започна още във вчерашния ден и продължи до късно вечерта.  \r\nДепутатите ще разгледат бюджета на КП КОНПИ, на Националното бюро за контрол на специалните разузнавателни средства, на Държавна агенция „Национална сигурност“, на НСО, Държавна агенция „Разузнаване“ и други.  \r\nНа вниманието на народните представители се поставят бюджетите на КЗК, КЕВР, СЕМ, КФН, ЦИК, ДФ „Земеделие“.  \r\nНародното събрание трябва да разгледа и бюджетните трансфери с общините. Общата субсидия за делегираните от държавата дейности е в размер на 3,2 млрд. лв. Предвиденият трансфер за общините за зимно поддържане и снегопочистване на общински пътища е в размер на 38,2 млн. лв. За капиталови разходи в бюджета са разписани 179,1 млн. лв.", "date": "2018.11.29", "title": "Парламентът продължава с второто четене на държавния бюджет за 2019 г."}
{"url": "http://www.focus-news.net/news/2018/11/29/2596058/denyat-29-noemvri-v-balgarskata-istoriya.html", "text": "Започват боевете при Арабаконашкия проход по време на Руско-турската освободителна война (1877 година). Западният отряд влиза в Орхание, днешният Ботевград. 38 години по-късно Българската армия разбива 10-а британска дивизия. От сръбска власт са освободени Гевгели и Дойран. През октомври и ноември 1915 г. Първа българска армия атакува сръбската войска по линията от устието на река Тимок до Трън, завладява Източна Сърбия и превзема последователно Ниш, Зайчар, Пирот, по-късно Битоля, Охрид, Струга. Андрей Луканов напуска поста министър-председател, след като няколко месеца по-рано БСП печели категорично изборите за Седмо Велико народно събрание. До оставката на лукановото правителство се стига след натиск и стачки, организирани от синдикатите, каквито не помни новата история на България.   певицата Кичка Бодурова, генерал-лейтенант Никола Михов, кавалер на няколко ордена “За храброст”, участвал в сраженията при Ескиполос, Петра, Чаталджа през Балканските войни, в Добруджа през Първата световна война и осъден на смърт от Народния съд.  Константин Фотинов и земеделецът Г. М. Димитров.    \r\n2009 г. \r\nМартин Димитров Димитров е преизбран за председател на СДС с 53.71% от гласовете на проведените вътрешнопартийни избори. Той е български политик, народен представител в 40-то и 41-то Народно събрание, лидер на Съюза на демократичните сили (СДС) от 21 декември 2008 г. до 15 май 2012 г. и съпредседател на Синята коалиция. \r\n2007 г. \r\nВеселин Божков Божков е избран за председател на Комисията за регулиране на съобщенията. \r\n2001 г. \r\nНародното събрание приема Закон за изменение и допълнение на Закона за енергетиката и енергийната ефективност, според който бившата Държавна агенция по енергетика и енергийни ресурси получава ранг на министерство. \r\n1990 г.  \r\nАндрей Луканов подава оставка като министър-председател под натиска на протестите и стачките организирани от  КТ \"Подкрепа\" и КНСБ. \r\nАндрей Карлов Луканов е политически и държавен деец. Роден е на 26 септември 1938 г. в Москва. Завършва Института за международни отношения в Москва. Член е на БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). Андрей Луканов е убит на 2 октомври 1996 г. в София, пред дома си. \r\n1927 г.  \r\nБългарска делегация в Добрич подава протестен мемоар до румънското Вътрешно министерство против изстъпленията на аромънските колонисти от организацията \"Акциуня румъняска\" против българите от Южна Добруджа. \r\n1915 г.  \r\nПо време на Първата световна война са освободени Гевгели и Дойран, като българските войски разбиват 10-та Британска дивизия (17 ноември 1915 г. по стар стил). \r\n1880 г.  \r\nНикола Сукнаров заменя Петко Р. Славейков на поста подпредседател на ІІ-рото Народно събрание. \r\nНикола Сукнаров е политически и държавен деец. Роден е на 21 ноември 1848 г. в Свищов. Първоначално учи в родния си град, а след това завършва право в Белград. Работи като учител в Разград и Свищов. След Освобождението е съдия в окръжния съд в Свищов и в апелативния съд в Русе и Варна. Като съмишленик на Либералната партия, през 1883 г. е избран за кмет на столицата. За кратко време (31 януари 1885 г. – 21 март 1885 г.) е министър на вътрешните работи в правителството на П. Каравелов. Подпредседател е и на IV-тото Народно събрание. След 1885 г. се оттегля от държавна и политическа дейност и работи в съдебната система. Редактира в. \"Независимост\" (1880–1881 г.). Умира на 10 септември 1894 г. \r\n1877 г.  \r\nПо време на Руско-турската освободителна война (1877-1878 г.) Западният отряд влиза в Орхание (Ботевград). Започват боевете при Арабаконашкия проход. На тази дата са родени: \r\n1955 г. \r\nРодена е българската певица Кичка Бодурова. Тя започва кариерата си в България, превръща се в голяма певица в Гърция и впоследствие се установява в Америка. Дебютира на голямата сцена като ученичка в самодейния състав „Орфей“ в родния си град, с който става лауреат на фестивала „Тракийска лира“ 1971 г. Като студентка пее в трио „Обектив“ и е солистка на оркестър „Метроном“. През 1977 г. се представя на международния конкурс за изпълнители на фестивала „Златния Орфей“, където е удостоена с наградата на община Бургас и Съюза на музикалните дейци. През 1990 г. получава „Златна плоча“ от Балкантон за продадени над 450000 копия на диск, продавани в България и в чужбина. \r\nОт 1991 година живее и работи в Съединените щати. Връща се за първи път в България през 1994 година, за да изнесе рецитал на „Златният Орфей“. През 2010 г. издава автобиографичната си книга „Това съм аз“.  \r\n1891 г.  \r\nРоден е генерал-лейтенант Никола Михов, министър на войната (11 април 1942 –14 септември 1943 г.). \r\nНикола Михов е роден в гр. Търново. През Балканските войни (1912 – 1913 г.) се сражава при Ескиполос и Петра, Чонгора, Чаталджа, вр. Блем. При атаката на Одрин турците виждат за първи път артилерията да излиза пред пехотата и да стреля почти от упор. Сред „атакуващите\" артилеристи е и батареята на подпоручик Н. Михов. През Първата световна война се сражава в Добруджа. Отличава се при атаката на Тутракан. \r\nСлед войните кавалерът на няколко ордена „За храброст\" преминава през различни длъжности. От 1941 г. е командващ армия, а на следващата година е назначен за министър на войната. След смъртта на цар Борис III е избран за член на Регентския съвет. Осъден на смърт от първия върховен състав на т. нар. Народен съд. На тази дата умират: \r\n2010 г. \r\nУмира българският актьор и преподавател в НАТФИЗ „Кръстьо Сарафов” доц. Андрей Баташов. \r\nТой е роден на 10 септември 1965 г. във Волгоград, Русия, СССР. Актьорът е наследник на известен руски род, произвеждал и доставял стомана на царския двор от времето на Петър Първи до края на династията Романови. \r\nРицар е на Ордена на тамплиерите. Той е сред личностите, които успяват да съчетаят артистичната си кариера с политиката като депутат от парламентарната група на НДСВ. \r\nИма над 40 роли в театъра и киното и многобройни участия в български и чужди кинопродукции.  \r\n1972 г.  \r\nВ изгнание умира лидерът на БЗНС \"Пладне\" д-р Георги Михов Димитров (Гемето) – политически деец. Роден е на 15 април 1903 г. в с. Ени чифлик, Одринско (в Турция). Член е на БЗНС от 1922 г. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Ал. Стамболийски\". През януари 1941 г. организира внушителна акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това емигрира извън страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. \r\n1858  г.  \r\nУмира Константин Георгиев Фотинов – български просветен и книжовен деец. \r\nРоден е около 1790 г. в Самоков. Учи в килийно училище в родния си град и в гръцко училище в Пловдив и в Кидония (Мала Азия). През 1828 г. открива частно училище в Смирна с около 200 деца от всички краища на българските земи и става учител в него, като прилага взаимоучителен метод. Издава гръцка граматика на гръцки език, \"Болгарский разговорник\", превежда от гръцки език география под название \"Общое землеописание\". Редактира и издава (1844-1846 г.) първото българско списание \"Любословие\", в което помества статии и материали от областта на историята, географията, религията, морала, просветното дело, медицината, хигиената, българския език и др. Пръв поставя в печата проблемите на женското образование. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.29", "title": "Денят 29 ноември в българската история"}
{"url": "http://www.focus-news.net/news/2018/11/29/2596059/kathimerini-gartsiya-obvini-turtsiya-v-retorika-podkopavashta-regionalnata-stabilnost.html", "text": "Гръцкото външно министерство заяви, че неотдавнашната реторика от Анкара относно правата на Турция в Егейско море и Източното Средиземноморие подкопава регионалната стабилност, пише електронното издание на гръцкия вестник  Katimerini . \r\n\"Турските провокации подкопават стабилността на региона в критичен момент и демонстрират недостатъците на правните аргументи на Турция\", се казва в изявление на Mинистерството във вторник. \r\nИзявлението на Mинистерството на външните работи последва изявленията на  турския президент Реджеп Тайип Ердоган, който предупреди Гърция и Кипър да не се държат \"безразсъдно\" по отношение на инициативите на Никозия за развитие на природните си ресурси в региона. \r\nТурция твърди, че тези инициативи засягат нейните права в региона. \r\nМинистерството на външните работи в Атина обаче настоява, че Гърция \"няма да бъде повлияна от изблиците на агресивна реторика на съседната страна\". \r\n\"Напротив, като фактор за стабилност и сигурност в региона, Гърция ще продължи, в сътрудничество със своите съюзници и партньори, да защитава международното право и собствените си неотменими права\", каза той, добавяйки, че \"останалата част от страните в Източното Средиземноморие признават, че енергийните ресурси трябва да бъдат мост на диалог и сътрудничество в нашия регион. Вместо да отправя заплахи и да настоява за незаконните си претенции и предизвикателства, Турция трябва да се придържа към тази отговорна позиция. \"  Юлиян Марков", "date": "2018.11.29", "title": "Kathimerini: Гърция обвини Турция в реторика, подкопаваща регионалната стабилност"}
{"url": "http://www.focus-news.net/news/2018/11/29/2596056/sofiya-v-hram-sv-andrey-shte-bade-otsluzhena-velika-vechernya-po-povod-andreevden.html", "text": "Всяка година на 30 ноември Православната църква прославя Свети апостол Андрей Първозвани – Андреевден. По този повод в храма, посветен на първозвания апостол  \"Св. Андрей\" на столичната улица \"Опълченска\", вечерта срещу празника, от 18.00 часа,   ще бъде отслужена  Велика Вечерня, предаде репортер на  Агенция \"Фокус\".  С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит.  \r\nУтре, на самия празник, от 9.00 часа в храма ще започне  Архиерейска Света Литургия, оглавена от епископ Поликарп.  По време на празничните служби православните християни ще могат да се поклонят на частицата от мощите на Св. Андрей Първозвани, която се съхранява в храма. \r\nХрам-паметник \"Св. апостол Андрей Първозваний\" - София е построен през 1926 г. в памет и прослава на българските опълченци, загинали за свободата на България. Той е не само единственият в България храм, носещ името на първозвания Христов апостол, но е и единственият, който е посветен на героичните български войници, участвали в Руско-турската освободителна война, Сръбско-българската война и Македоно-одринското опълчение. Затова и всекидневно се споменават на богослуженията в храма.  \r\nНикола ПЕТКОВ", "date": "2018.11.29", "title": "София: В храм \"Св. Андрей\" ще бъде отслужена велика вечерня по повод Андреевден"}
{"url": "http://www.focus-news.net/news/2018/11/29/2596064/razgrad-vsichki-patishta-v-oblastta-sa-prohodimi-pri-zimni-usloviya.html", "text": "Всички пътища в област Разград са проходими при зимни условия. \r\nТова съобщиха от пресцентъра на  Областна администрация- Разград . По информация на дежурния в Областния съвет за сигурност към Областна администрация-Разград въведеното снощи ограничение за движение на автомобили над 3,5 тона в посока Шумен отпадна тази сутрин.  \r\nНяма населени места без ток и вода. От Областно пътно управление-Разград допълниха, че 17 машини опесъчават и лугират шосетата в региона. През нощта към Лозница е изтеглен закъсал ТИР, имало е закъсали автомобили и на общински пътища – към Сеслав и в участъка Побит камък – Дянково.", "date": "2018.11.29", "title": "Разград: Всички пътища в областта са проходими при зимни условия"}
{"url": "http://www.focus-news.net/news/2018/11/29/2596062/denyat-29-noemvri-v-svetovnata-istoriya.html", "text": "29 ноември е Международен ден за солидарност с палестинския народ. Английският вестник „Таймс” е отпечатан за пръв път в света в масов тираж. Годината е 1814 - 29 години след като първият брой на печатното издание излиза на пазара. През 1993 г. по американския телевизионен канал „Кинг Ти Ви” е показана най-кратката телевизионна реклама в историята. Тя се състои от четири кадъра, които са излъчени за 0,133 секунди, а излъчването струва на рекламодателя 3780 долара. \r\nРичард Бърд, американски пилот и полярен изследовател, прави първия полет със самолет над Южния полюс. Три години по-рано Бърд е първият човек, който е прелетял със самолет и над Северния полюс.  \r\nЩатите създават комисията „Уорън”, чийто неограничени правомощия имат една цел - да разкрие убиеца на президента Джон Кенеди. Той е застрелян седмица по-рано - на 22 ноември 1963 година в Далас. Убийството му има разтърсващ ефект върху цялата американска нация: Кенеди е икона за младото поколение американци; най-младият президент на САЩ до момента и единственият католик, избиран на този пост.  „бащата” на Дон Кихот Мигел де Сервантес Сааведра и на Малкия Мук - Вилхелм Хауф, композиторът Гаетано Доницети, физикът Кристиан Доплер, френският президент Жак Ширак.  композиторите Клаудио Монтеверди и Джакомо Пучини, американската актриса Натали Ууд и музикантът Джордж Харисън.  \r\n2014 г. \r\nЦзян Ихуа подава оставката като министър-председател на Тайван, след като управляващата партия Гоминдан търпи тежки загуби в местните избори.  \r\nИма Конфликт в Синдзян, автономен регион в западната част на Китай. Петнадесет души са убити и четиринадесет ранени при нападение в окръг Яркенд. Единадесет от убитите са уйгурски бунтовници. \r\n2013 г. \r\nНа среща във Вилнюс Молдавия и Грузия подписват споразумение за присъединяване към ЕС. \r\n2012 г. \r\nОбщото събрание на ООН признава Палестина като държава-наблюдател в ООН. 138 държави са гласували „за”, 9 са „против”, а 41 между които и България се въздържаха. Израел благодари за позицията на България. В изявлението се споменава, че „Палестинците не отговарят на нито един от възприетите законови изисквания за държавност, включително изискването за ефективно правителство. Палестинската власт няма контрол върху управлението на Хамас в Газа, където се намират 40% от палестинското население.“ \r\n2011 г. \r\nВ САЩ на 85-годишна възраст почива Светлана Алилуева, дъщерята на Йосиф Сталин. \r\nСветлана Йосифовна Алилуева, родена Сталина, а в емиграция подвизаваща се с името Лана Питерс, е съветски филолог (кандидат на филологическите науки), преводач, мемоарист. Става известна с мемоарните си книги, в които разказва за баща си, семейството и родината. \r\nВ Техеран (Иран) студенти и басидж нахлуват в британското посолство и в дипломатически район в северната част на града, където са разположени британско, немско и френско училище и жилища на дипломати. \r\nВ Калининград Русия въвежда нова система за ранно противоракетно нападение „Воронеж-ДМ“. Станцията работи в дециметровия вълнов обхват и при необходимост, бързо може да променя местоположението си. Радиусът на действие е 6000 километра. В състава на руската Система за предупреждение за ракетно нападение има още две инсталации от типа „Воронеж”, разположени в село Лехтуси, Ленинградска област, и в Армавир, Краснодарския край. \r\n2009 г. \r\nОфициално е открит стадионът Моузес Мабида в Дърбан, Република Южна Африка. Носи името на бившия главен секретар на Южноафриканската комунистическа партия. Има капацитет от 62 760 зрители по време на Световното първенство 2010 и 54 000 след неговото приключване. Разположен е на брега на Индийския океан. Разполага с подвижен покрив. Друга отличителна характеристика на стадиона е високата 105 м арка, която преминава над него по цялата му дължина.  \r\n2003 г.  \r\nВеликобритания предоставя политическо убежище на чеченския емисар Ахмед Закаев. \r\n1999 г.  \r\nВестник „Уолстрийт джърнъл” публикува годишната си класация на източноевропейските държави в преход. Оглавяват я Унгария, Словения, Полша, Чехия, а България е на 10 място от 27 държави. В световната класация по свобода на икономиката България е на 100-о място. Тя е между 16-те държави, подобрили условията за свобода на икономиката. \r\n1994 г.  \r\nРуските войски подлагат на бомбардировка столицата на Чечня – Грозни. \r\n1993 г.  \r\nПо американския телевизионен канал „Кинг Ти Ви” е показана най-кратката телевизионна реклама в историята. Тя се състои от четири кадъра, които са излъчени за 0,133 секунди. Излъчването струва на рекламодателя 3780 долара. \r\n1990 г.  \r\nСъветът за Безопасност на ООН одобрява употребата на оръжие срещу Ирак, в случай, че страната не се оттегли от Кувейт. \r\nНа срещата е одобрена Резолюция 678, която дава право на държавите съюзили се с Кувейт да употребят „всички възможни средства”, за да бъдат възстановени мирът и сигурността в района. Въпреки дипломатичните инициативи и опитите на Генералния секретар, включително и срещата му с иракския президент Садам Хюсеин в Багдад на 12 и 13 юли 1991 г., Ирак продължава окупацията в Кувейт. \r\n1985 г. \r\nВ Ню Йорк е съобщено за съществуването на нов силен наркотик – крек. \r\n1978 г. \r\nДенят е обявен от ООН за Международен ден за солидарност с палестинския народ. \r\n1975 г.  \r\nБил Гейтс измисля името на своята бъдеща компания - „Майкрософт”. Организацията е създадена през 1975 г. от Бил Гейтс и Пол Алън. Седалището й е в Редмонд, щат Вашингтон. „Майкрософт” разработва и продава в над 50 държави компютърни софтуерни продукти и услуги и Интернет технологии; операционната система „Уиндоус” за персонални компютри е най-широко използваната в света. От 1999 г. разработва нови софтуерни продукти и технологии за мобилни интернет връзки в телекомуникациите. \r\n1963 г.  \r\nСъздава се Комисията „Уорън” за целите на разследването убийството на президента Джон Кенеди. Възлагат ѝ се неограничени правомощия. Комисията носи името на председателя на върховния съд към нея. Отчетът на комисията по следствието, чийто обем е 888 страници в 26 тома, не довежда до удовлетворителни резултати. Всички тези материали потвърждават теорията, че заговор не е имало. \r\nДжон Фицджералд Кенеди е американски политик; 35-и президент (1961-1963 г.). Роден е на 29 май 1917 г. в Бруклейн, щат Масачузетс, САЩ. Завършва икономика в Харвардския университет. В периода 1941-1945 г. служи във военноморския флот на САЩ в Тихия океан. Занимава се с журналистика (1945 г.). През 1947-1953 г. е член на Палатата на представителите в Конгреса на САЩ от щата Масачузетс (от листата на Демократическата партия). От 1953 г. до 1961 г. е сенатор. Побеждава на изборите през 1960 г. кандидата на Републиканската партия Ричард Никсън; встъпва в длъжност президент на САЩ на 20 януари 1961 г. Вътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът му подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас. \r\n1942 г.  \r\nВ САЩ са въведени ограничения за търговия и потребление на кафе. \r\n1939 г.  \r\nИспания и Германия сключват секретен договор за предоставяне на испански пристанища за акостиране на германски военни кораби. \r\nСССР скъсва дипломатическите си отношения с Финландия.  \r\nПрез октомври 1920 г. между Финландия и Съветска Русия е сключен мирен договор. През 1939 г. Финландия е подложена на нападение от страна на СССР, което е причина Финландия да загуби части от територията си. \r\n1929 г.  \r\nАмериканският пилот Ричард Бърд извършва първия полет със самолет над Южния полюс. Три години по-рано той става първия пилот прелетял над Северния полюс. \r\nРичард Евелин Бърд е американски полярен изследовател, изобретател, пилот, адмирал. Роден е на 25 октомври 1888 г. Ръководител е на 4 големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне до вътрешността на Антарктида. По време на втората експедиция (1933-1935 г.) извършва изследвания над ледника \"Рос\". Третата експедиция (1939-1941 г.) изследва отделни части на Антарктида. По време на четвъртата експедиция (1946-1947 г.), организирана от американското морско военно министерство, извършва аерофотоснимки на Западна Антарктида и вътрешните й райони. Открива и изследва много неизвестни географски обекти в Антарктида. Умира на 12 март 1957 г. \r\n1918 г.  \r\nВ Нарва естонските болшевики учредяват локално съветско правителство на Естонската Съветска Република под името Естонска Работническа Комуна. От изток навлизат съветски войски, съставени, както от руснаци, така и от местни войници. На 8 декември 1918 г. Петроград признава Естонската Съветска Република. Знамето на републиката представлява червен флаг със златни ресни. На жълт фон с червени букви на естонски и руски е изписано: „Естонска Работническа Комуна”. Естонската Съветска Социалистическа Република е една от републиките на Съветския Съюз. Просъществува от 6 август 1940 година до 20 август 1991 г. \r\nРепублика Естония (на естонски Eesti или Eesti Vabariik) е държава в Североизточна Европа. Тя граничи с балтийската държава Латвия (229 км) на юг и с Русия (229 км) на изток. На север е отделена от Финландия с тесния Фински залив и на запад от Швеция с Балтийско море. Нейната брегова ивица е дълга 3794 км. Естония е член на Европейския съюз от 1 май 2004 г. \r\n1916 г.  \r\nАмериканските войски окупират Доминиканската република. Тя е под военната окупация на САЩ до 1924 г. \r\nДоминиканската република е държава в Карибско море, разположена на източната част на остров Хаити. Площта й е 48 734 кв. км., а населението - 7 800 000 души, 73 % от които доминиканци, също метиси, мулати, креоли, негри и бели. 96 % от населението са католици. Официален език е испански. Столица на страната е Санто Доминго. Паричната единица е доминиканско песо. Доминиканската република е слабо развита аграрна страна. Промишлеността е слабо развита; най-развитият отрасъл е захарното производство. Христофор Колумб открива островите през 1492 г. и те са испанско владение до 1795 г. От 1795 г. до 1809 г. Доминиканската република е владение на Франция. През 1884 г. е провъзгласена за независима държава. През 1861-1865 г. отново е под испанско господство. След I-вата световна война е под американска окупация. От 1930 г. до 1961 г. държавата е управлявана от диктаторски режим на ген. Р. Л. Трухильо. През 1966 г. с помощта на американски войски за президент е избран Х. Балагер. \r\n1814 г.  \r\nАнглийският вестник “Таймс” е отпечатан за първи път в света в масов тираж на печатна валцова преса. \r\nВестник “Таймс” е национален всекидневник от 1785 г., като излиза под това име от 1788 г. Издава се от “Таймс Нюзпейпърс Лимитед”, собственост на “Нюз Корпорейшън Груп”, управляван от Рупърт Мърдок. След като 200 години се печата в широк формат, след 2004 г. вече се издава в компактен размер. \r\n1787 г.  \r\nФренският крал Луи XVI издава едикт, с който официално гарантира правата на всички протестанти в страната. \r\nЛуи ХVI е крал на Франция от 1774 г. до 1793 г. Роден е през 1754 г. Внук е на Луи ХV. Женен е за Мария-Антоанета Австрийска. По време на неговото управление финансите на Франция се стопяват още повече и кралят свиква народно събрание (Генерални щати), което се събира във Версай през 1789 г. Луи ХVI, пълен с добри намерения, но слабохарактерен и намиращ се под влиянието на кралицата, губи популярност. Не съумява да предотврати революцията. Отстранен е от власт, хвърлен е в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1793 г. \r\n1760 г.  \r\nФранция предава град Детройт на Великобритания. \r\nДетройт е град в САЩ, щата Мичиган, на река Детройт. Той е основан през 1701 г. Градът е един от главните промишлени и търговско-финансови центрове на САЩ, както и най-големия в света център на автомобилостроенето („Дженерал мотърс”, „Форд”, „Крайслер”). Добре развити са корабостроенето, нефтопреработката, производството на автобронетанкова техника и др. На тази дата са родени: \r\n1947 г.  \r\nРодена е Петра Кели – немски политик, основателка на Партията на зелените в Германия. \r\n1932 г. \r\nРоден е Жак Ширак – президент на Франция. Роден е в Париж, завършва известния Лицей Карно и престижния Лицей Луи Льо Гран през 1950 г. Посещава „Institut d'Etudes Politiques” – университет за бъдещи политици. През 1953 г. посещава Университета Харвард. Като офицер във френската армия, Ширак е ранен по време на Френската колониална война с Алжир. През 1959 г. завършва „Ecole Nationale d'Administration” – елитно училище за държавни управленски кадри. През 1995 г. Ширак е избран за президент на Франция. \r\n1905 г.  \r\nРоден е Гавриил Троеполски – руски писател. Автор е на цикъл сатирически разкази „От записките на агронома” (1953 г.). В повестта „В тръстиките” (1963 г.) поетизира земеделския труд. Произведението му „Белия Бим Черното Ухо” (1971 г.) печели Национална награда на СССР. Умира през 1995 г. \r\n1876 г.  \r\nРодена е Нели Рост – американски политик, първата жена станала губернатор на щат. \r\n1874 г.  \r\nРоден е Антониу Мониш – португалски невропатолог и неврохирург, лауреат на Нобелова награда. \r\nМониш е роден в Аванка, учи в университетите в Коимбри и Бордо. От 1902 г. е професор в Коимбри, през 1911-1944 г. завежда катедра по неврология в Лисабонския университет. Основните му трудове са посветени на усъвършенстването на метода на ангиографията за определяне на тумори в мозъка. Мониш първи прилага хирургична намеса при лечение на някои психични болести. Разработва (1936 г.) методика за префронтална левкотомия (разрез на бялото вещество на предния мозък). За това е удостоен с Нобелова награда (1949 г.). Създател е на редица прибори и инструменти за диагностика и хирургично лечение на болести на главния мозък. Автор е на ръководства по неврология, артериография и други. Мониш умира на 13 декември 1955 г. в Лисабон. \r\n1849 г.  \r\nРоден е Сър Джон Амброс Флеминг – английски учен в областта на радиотехниката и електротехниката, създал радиотелеграфа. \r\nОт 1892 г. е член на Лондонското Кралско дружество. През 1870 г. завършва Лондонския университет, а в периода 1877-1881 г. работи под ръководството на Дж. К. Максуел в Кавендишевата лаборатория. Преподавател е в Нотингамския и Лондонския университет. От 1881 г. е научен консултант на компанията на Едисон в Лондон, а от 1899 г. и на компанията за безжична телеграфия на Маркони. През 1901 г. Флеминг участва в осъществяването на първото радиопредаване през Атлантическия океан. При изследване на откритото от Т. Едисон едностранно преминаване на електрически ток във вакуум от нагрята нишка към метална пластинка Флеминг открива ламповия детектор, който поставя началото на нов период в развитието на радиотехниката. Той предлага правилото на дясната ръка. Автор е на много трудове по електротехника и радиотехника. Умира на 18 април 1945 г. \r\n1835 г.  \r\nРодена е Цуши – императрица на Китай. \r\n1803 г.  \r\nРоден е Кристиан Доплер – австрийски физик и математик, директор на първия физически институт в света. \r\nПрез 1842 г. създава своята теория за промяна на честотата на звуковите вълни при преместване на звуковия източник спрямо неподвижен наблюдател и за да го докаже, провежда уникален експеримент. В продължение на два дни използва влак, теглещ товарен вагон със свирещи тромпетисти, като на всеки отделен опит влакът се движи с различна скорост. За целта си Доплер разчита на музикант, способен да различи промяната във височината на тоновете при приближаването и отдалечаването на влака. С този експеримент се доказва неговата теория. Впоследствие Доплер се опитва да я приложи и за светлинните вълни, но не успява. По-късно става ясно, че Доплеровия ефект е в сила за светлината. Това откритие има огромен принос за доказване на разширяването на Вселената. Доплер умира през 1853 г. \r\n1802 г.  \r\nВ Щутгарт е роден Вилхелм Хауф – немски писател, изучава теология в Тюбингенския университет (1820-1824). Обработва немски и източни приказки: “Приказки за синове и дъщери от образованите съсловия” (т. 1-3, 1926-1928, между които са “Историята за малкия Мук”, 1826, “Студеното сърце”, 1928), новели (“Портрет на императора”, 1927, и др.). Пише историческия роман “Лихтенщайн” (1926), лирически стихове (някои от тях са превърнати в песни). \r\n1797 г. \r\nРоден е Гаетано Доницети – италиански композитор. Автор е на оперите: \"Фаворитка\", \"Лучия де Ламермур\", \"Дон Паскуале\", \"Любовен еликсир\" и др. Доницети умира от психическо разстройство поради преумора от работа и едновременно прекалено отдаване на удоволствия. Умира на 8 април 1848 г. \r\n1729 г.  \r\nРоден е Чарлз Томсън – американски политик, секретар на Континенталния Конгрес, автор на Големия Печат на САЩ. \r\nРоден е Ирландия, емигрира в Америка през 1739 г. По-късно става търговец. В периода 1774-1789 г. е секретар на Континенталния Конгрес. Умира през 1824 г. \r\n1547 г.  \r\nРоден е Мигел де Сервантес Сааведра – испански писател. Постъпва на военна служба, взема участие в Турско-испанската война и в морското сражение при Лепанто (1571 г.) загубва лявата си ръка. На връщане в Испания през 1575 г. е пленен от пирати и отведен в Алжир. Откупен, през 1580 г. се прибира в Мадрид. Наклеветен от лични врагове, Сервантес попада в затвора. Литературната му дейност обхваща времето главно след завръщането му от алжирски плен. Първото му по-голямо белетристично произведение е романът “Галатея” (1585 г., незавършен). Автор е на трагедията “Нумансия” и на около 30 пиеси. Най-известно му произведение е романът “Знаменитият идалго Дон Кихот де ла Манча” (I ч. – 1605 г.; II ч. – 1615 г.), който е едно от най-значителните постижения на европейската ренесансова литература. Умира на 23 април 1616 г. На тази дата умират:  \r\n2017 г.  \r\nУмира Слободан Праляк, босненско-хърватски генерал, който служи в хърватската армия между 1992 и 1995г. Той е признат за виновен в нарушаване на Женевските конвенции и извършване на престъпления срещу човечеството. \r\nПо време на обявяване на присъдата срещу него, Праляк изпива флакон с отрова(по-късно определена като цианкалий) и по-късно умира в болница в Хага. \r\n2001 г.  \r\nУмира Джордж Харисън – английски рок музикант - китарист и певец, участник в квартета “Бийтълс”. Роден е на 25 февруари 1943 г. в Ливърпул, Англия. Преди да постъпи в “Бийтълс”, свири в създадената от него аматьорска група “Ребълс”. За “Бийтълс” композира 22 песни. Интересът му към индийската музика и религия оказва влияние върху някои музикални търсения на “Бийтълс” след 1965 г. Учи ситар при Рави Шанкар в Индия (използван за пръв път в “Норвежка гора”, 1965 г.). Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хиляди долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. С течение на годините творческата му активност намалява. През 1998 г. разбира, че е болен от рак на гърлото; ранен е от крадец в имението си в “Хенли” на р. Темза (1999 г.); оперират го от рак на белия дроб през 2001 г. Джордж Харисън е почитател и приятел на певиците от българското фолклорно трио “Българка”, което през 1991 г. записва в студиото на “Бийтълс”. Удостоен е с рицарско звание (по изключение посмъртно) от кралица Елизабет II (2002 г.). Албуми: “Wonderful Music” (1968 г.), “Electronic Sounds” (1969 г.), “All Things Must Pass” (1970 г.), “Concert for Bangla Desh” (1972 г.), “Living in the Material World” (1973 г.), “Dark Horse” (1974 г.), “Extra Texture” (1975 г.), “33+1/3” (1976 г.), “The Best of G. Harrison” (1979 г.), “Somewhere in England” (1981 г.), “Gone Troppo” (1982 г.), “Cloud Nine” (1987 г.), “A Horse To Water” (2001 г., последен албум). \r\n1981 г.  \r\nУмира Натали Ууд - американска актриса. Натали Ууд е дъщеря на руски имигранти. Родена е на 20 юли 1938 г. под името Наталия Закаренко. Първата си роля изиграва на 4-годишна възраст във филма “Щастлива земя” (1943 г.). До 17-годишна възраст играе роли на млади момичета. През 1955 г. играе ролята на Джуди в легендарния филм “Rebel Without a Cause”. За тази роля тя е номинирана за първата си Академична награда. През 1957 г. се омъжва за Робърт Уагнър. Развежда се през 1962 г. През 1961 г. и 1963 г. е номинирана за нови две Академични награди. През 1969 г. се омъжва за продуцента Ричард Грегсън, с когото също се развежда. През 1972 г. се събира отново с бившия си съпруг Робърт Уагнър. Натали Ууд е три пъти носителка на “Оскар” за най-добра женска роля (“Уестсайдска история”). Умира в Калифорния по време на разходка с яхта при неизяснени обстоятелства. \r\n1924 г.  \r\nУмира Джакомо Пучини – италиански оперен композитор. Роден е на 22 декември 1858 г. Произхожда от стар музикален род. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. С \"Манон Леско\" (1893 г.) Печели световна слава на оперен композитор. Следващите му произведения са истински шедьоври: \"Бохеми\" (1896 г.); \"Тоска\" (1900 г.); \"Мадам Бътерфлай\" (1904 г.). След едно посещение в Америка Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която се изпълнява в Ню Йорк и има сензационен успех. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши. \r\n1643 г.  \r\nУмира Клаудио Джовани Антонио Монтеверди – италиански композитор, музикален драматург, представител на Венецианската музикална школа. Роден е през 1567 г. Учи музика при М. А. Инджениери (1540-1592 г.). Работи като помощник-капелмайстор в Мантуа, заминава за Фландрия (1599 г.). 12 години след “рождената дата на операта” създава първата си опера “Орфей” (1607 г.). От 1613 г. е назначен за ръководител на капелата в катедралата “Сан Марко” във Венеция, където работи до края на живота си. Автор е на 19 музикалнодраматични произведения. От 8-те му опери до нас са достигнали три: “Орфей”, “Завръщането на Одисей” (1641 г.), “Коронацията на Попея” (1642 г.), както и един откъс от “Ариадна”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.29", "title": "Денят 29 ноември в световната история"}
{"url": "http://www.focus-news.net/news/2018/11/29/2596061/varna-varnenska-i-velikopreslavska-eparhiya-chestva-tarzhestveno-pametta-na-osnovatelya-na-tsarkvata-vav-varna-sv-apostol-andrey-parvozvani.html", "text": "Варненска и Великопреславска епархия чества тържествено паметта на основателя на църквата във Варна св. апостол Андрей Първозвани, предаде репортер на  Агенция \"Фокус\".  \r\nЧестванията на паметта на основателя на Църквата във Варна – св. апостол Андрей, ще започнат със св. Андреевски четения на 29 ноември 2018 г. от 18.00 часа в Юнашкия салон. \r\nСъбитието ще открие Негово високопреосвещенство Варненският и Великопреславски митрополит Йоан. С доклади за зараждането, историята и богословието на ранната Църква ще участват: д-р Венцислав Каравълчев главен асистент в Богословския факултет на Софийския университет, катедра Историческо и систематическо богословие, доц. д-р Светослав Риболов от Богословския факултет на Софийския университет и гл. ас. Александър Минчев от Археологическия музей Варна. 29 ноември (четвъртък) \r\n17.00 – Вечерня в Митрополитския катедрален храм \"Успение Богородично\" \r\n18.00 – Юнашки салон \r\n- Откриване на Андреевските четения от Варненския и Великопреславски Митрополит Йоан \r\n- Свети апостол Андрей Първозвани и апостолското начало на Църквата във Варна – д-р Венцислав Каравълчев \r\n- Богословието на апостолските ученици – доц. д-р Светослав Риболов  \r\n- Раннохристиянска архитектура и изкуство по българското Черноморие и околностите му – гл. ас. Александър Минчев 30 ноември (петък)  – Празник на св. апостол Андрей Първозвани \r\n9.30 – Света Литургия в храм \"Св. апостол Андрей Първозвани\", кв. \"Чайка\".  \r\nНикола ПЕТКОВ", "date": "2018.11.29", "title": "Варна: Варненска и Великопреславска епархия чества тържествено паметта на основателя на църквата във Варна св. апостол Андрей Първозвани"}
{"url": "http://www.focus-news.net/news/2018/11/29/2596063/shumen-dvizhenieto-se-izvarshva-pri-zimni-usloviya-patnite-nastilki-sa-mokri-i-obraboteni.html", "text": "Движението се извършва при зимни условия, пътните настилки са мокри и обработени.Това съобщи за  Радио „Фокус“- Шумен  дежурният в Областно пътно управление.  \r\nПочистени са и третокласните пътища. До „черно“ е почистена АМ „Хемус“. През нощта са разчиствани навявания в северната част на областта. Работено и по направлението за Разград. Снеговалежът е спрял, температурите са от минус 6 до минус 3 градуса. Няма въведени ограничения за движение по пътищата в област Шумен.  \r\nИвелина ИВАНОВА", "date": "2018.11.29", "title": "Шумен: Движението се извършва при зимни условия, пътните настилки са мокри и обработени"}
{"url": "http://www.focus-news.net/news/2018/11/29/2596065/pazardzhik-konstantiyskiyat-episkop-yakov-shte-oglavi-liturgiya-katedralniya-hram-sv-bogoroditsa.html", "text": "Агенция \"Фокус\".  Начало: 9.00 часа.  \r\nНикола ПЕТКОВ", "date": "2018.11.29", "title": "Пазарджик:  Константийският епископ Яков ще оглави литургия катедралния храм \"Св. Богородица\""}
{"url": "http://www.focus-news.net/news/2018/11/29/2596039/unian-ukrayna-turskiyat-prezident-mozhe-da-stane-posrednik-mezhdu-rusiya-i-ukrayna.html", "text": "Турският президент може да стане посредник между Русия и Украйна, предава  украинската агенция УНИАН . \r\nТурският президент Реджеп Тайип Ердоган каза, че в телефонен разговор с руския президент Владимир Путин е бил обсъден въпросът за ролята на Турция в посредничеството при разрешаването на конфликта между Русия и Украйна в Черно море. \r\n\"По време на разговора бе обсъден въпросът за инцидента в Керченския проток, включително въпроса за ролята ни на посредник\", каза той пред репортери на летището, преди замине за срещата на върха на Г-20. Турският президент отбеляза, че обсъждането на проблема е планирано да продължи на среща в рамките на срещата на високо равнище.  Юлиян Марков", "date": "2018.11.29", "title": "УНИАН (Украйна): Турският президент може да стане посредник между Русия и Украйна"}
{"url": "http://www.focus-news.net/news/2018/11/29/2596054/minyori-i-energetitsi-izlizat-na-protest-v-sofiya-v-zashtita-na-dobiva-na-elektroenergiya-ot-balgarski-lignitni-vaglishta.html", "text": "Миньори и енергетици излизат на протест в София в защита на добива на електроенергия от български лигнитни въглища.  Митингът се организира от синдиката КТ „Подкрепа“ и ще премине през центъра на столицата. Шествието ще започне в 13.00 часа от пл. „Княз Александър I“ и ще бъде с маршрут: бул. „Цар Освободител“, ул. „Г. Раковски“, Министерство на икономиката, ул. „Г. Раковски“, Представителство на ЕК в България, ул. „Г. Раковски“, бул. „Цар Освободител“, Президентство, бул. „Княз Ал. Дондуков“, КЕВР, бул. „Княз Ал. Дондуков“, ул. „Веслец“, Министерство на енергетиката, ул. „Триадица“, ул. „Сердика“, ул. „Искър“, ул. „Екзарх Йосиф“, бул. „Мария Луиза“, Министерство на околната среда и водите, бул. „Мария Луиза“, бул. „Тодор Александров“, бул. „Цар Освободител“.   \r\nРаботещите в мини „Марица-изток“ и ТЕЦ „Марица-изток“ 2 в сряда са събраха в Раднево с настояване за яснота как ще продължи да работи енергийният комплекс. При протестиращите дойде и енергийният министър Теменужка Петкова, която ги увери, че комплексът ще продължи да функционира. Предстоят срещи на синдикати с премиера Бойко Борисов и президента Румен Радев.", "date": "2018.11.29", "title": "Миньори и енергетици излизат на протест в София в защита на добива на електроенергия от  български лигнитни въглища"}
{"url": "http://www.focus-news.net/news/2018/11/29/2596060/dobrich-ekipi-na-regionalnata-direktsiya-pozharnata-sa-okazvali-pomosht-prez-noshtta-na-zakasali-prevozni-sredstva.html", "text": "Екипи на Регионалната дирекция „Пожарна безопасност и зашита на населението“ (ПБЗН) в Добрич са оказвали помощ през нощта на закъсали превозни средства, предаде кореспондентът на  Радио „Фокус” – Варна . По информация на Областна администрация през нощта в службите за защита и сигурност на населението са подадени сигнали за закъсал бус и две коли до село Соколово, както и за закъсал микробус за болни на хемодиализа до село Сенокос. Оказано е съдействие и на три автомобила, закъсали до разклона за село Одърци. Сутринта измерената температура в област Добрич е минус 5 градуса, снежната покривка - 12 см, падналото количество валежи е 10.9 л/кв. м. Апелът към водачите е да следят прогнозата и да не предприемат пътувания с автомобили, неподготвени  за зимни условия. \r\nЖулиета НИКОЛОВА", "date": "2018.11.29", "title": "Добрич: Екипи на Регионалната дирекция Пожарната са оказвали помощ през нощта на закъсали превозни средства"}
{"url": "http://www.focus-news.net/news/2018/11/29/2596070/gen-konstantin-popov-badeshteto-na-balgarskite-vvs-ne-e-mig-29-no-v-momenta-ne-mozhem-bez-tyah.html", "text": "Бъдещето на българските ВВС не е МиГ-29, но в момента не можем без тях. Това заяви председателят на комисията по отбрана към Народното събрание и бивш командир на ВВС Константин Попов в сутрешния блок на  БНТ . \r\nБюджетът за отбрана за 2019 г. е рекордно голям и е разпределен правилно. Има ръст на 10% на заплатите в сектора, като за две години увеличението е 20%. Бюджетът позволява инвестиции в сектора и ефективно планиране на средствата, допълни Константин Попов. \r\n„Българската армия е стълб на държавността, характеристика на държавата. Ако нямаш стабилна армия, се повдига въпросът каква ти е държавата“, заяви ген. Попов. \r\nВ момента протичат проекти за поддръжка на съветските изтребители на въоръжение МиГ-29 и Су-25, като за това са отделени 128 млн. лв. По думите на Константин Попов, целта е да се осигури бойна способност на изтребителите на въоръжение в момента до закупуването на нови. \r\n„Това са едни доказани самолети, които имат способности, но не можем да разчитаме на тях за средно и далечно бъдеще. Бъдещето на българските ВВС не е МиГ-29, но в момента не можем без тях“, добави той. \r\nТрябва да се използват всички способности на българската военна индустрия, но и тя трябва да положи усилия да участва. Така Константин Попов коментира искането на „Авионамс“ да поддържа щурмовиците Су-25. Той допълни, че ремонтът на бойните изтребители МиГ-29 трябва да се извършва с условието, че модернизацията на авиацията ще се изпълни. \r\nКонстантин Попов отказа да посочи кой е най-добрият изтребител от предложените за модернизирането на българските ВВС. Бившият командир на военновъздушните сили сподели, че му се иска процесът да е по-бърз, като изрази надеждата новите изтребители да пристигнат до 2-3 години и заяви, че България има нужда от една съвременна армия. \r\nРазположените комплекси С-400 в Крим са за противовъздушна отбрана и Русия има правото да ги разполога, но превъоръжаването на такова малко пространство буди тревога, коментира още ген. Константин Попов.", "date": "2018.11.29", "title": "Ген. Константин Попов: Бъдещето на българските ВВС не е МиГ-29, но в момента не можем без тях"}
{"url": "http://www.focus-news.net/news/2018/11/29/2596068/dots-sonya-penkova-nvim-aleksandar-i-batenberg-idva-na-balgarskiya-prestol-v-edin-mnogo-vazhen-moment-ot-razvitieto-na-balgarskata-istoriya.html", "text": "Александър I Батенберг идва на българския престол в един много важен момент от развитието на българската история. Това е времето на противоборство на оформящата се, търсеща своите идентификация българска политическа класа. Това каза Директорът на Националния военноисторически музей доц. Соня Пенкова в интервю за  Агенция „Фокус“  по повод 125-годишнината от смъртта на княз Александър I Батенберг.  \r\nПо думите ѝ кандидатурата на Батенберг е зачетена заради близостта му с руския император и заради участието, което той има в Руско-турската война. „Всъщност със своето идване, той се сблъсква с една действителност, която не е предполагал, че ще намери. За разлика от следващия български монарх, който в голяма степен е възпитаван, за да бъде владетел, княз Александър I Батенберг е възпитаван по-скоро да бъде офицер. Той няма политическите качества, той не е израснал в средата на политическата интрига и дипломация. Тя му е леко чужда. Батенберг идва в България, когато борбата между либерали и консерватори на местната политическа сцена създава несигурност на страната. Той трябва да лавира между тези политически интереси в страната и да се грижи за утвърждаването си на българския престол и в същото време да не пренебрегва руските интереси“, допълни още доц. Пенкова. Тя посочи, че в  момента, в който князът започва да се идентифицира като самостоятелен владетел и става неудобен на Русия и добави, че интересна и любопитна подробност от живота и образа на Батенберг като владетел е, че след като слиза от българския престол, последователно служи в Австрийската и Германската армии.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.29", "title": "Доц. Соня Пенкова, НВИМ: Александър I Батенберг идва на българския престол в един много важен момент от развитието на българската история"}
{"url": "http://www.focus-news.net/news/2018/11/29/2596066/sport-magnus-karlsen-zashtiti-svetovnata-si-titla-po-shahmat.html", "text": "За трети път в кариерата си Магнус Карлсен защити световната си титла по шахмат. В решителния тайбрек 27-годишният норвежец победи с 3:0 Фабиано Каруана от САЩ в три партии ускорен шах. \r\nДо тайбрека се стигна след 12 поредни ремита, като играта между Карлсен и Каруана продължи 20 дни, 773 хода и общо над 51 часа. \r\nДвамата влязоха в 132-годишната история на двубоите за световната титла, записвайки 12 ремита в 12-те класически партии.", "date": "2018.11.29", "title": "Спорт: Магнус Карлсен защити световната си титла по шахмат"}
{"url": "http://www.focus-news.net/news/2018/11/29/2596069/pazardzhik-poradi-srutishte-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки са предимно мокри, по усойните и планински райони частично заледени, обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.11.29", "title": "Пазарджик: Поради срутище движението по пътя от село Дюлево до разклона за Стрелча, се извършва в една лента в района на 35 км"}
{"url": "http://www.focus-news.net/news/2018/11/29/2596067/veliko-tarnovo-patnite-nastilki-v-oblastta-sa-mokri-po-usoynite-planinski-rayoni-chastichno-zaledeni-obraboteni-i-prohodimi-pri-zimni-usloviya.html", "text": "Пътните настилки в областта са мокри, по усойните и планински райони частично заледени, обработени и проходими при зимни условия., предаде репортер на  Радио „Фокус“ – Велико Търново .  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно.Обходният маршрут е Лозен – Драганово – Янтра – Поликраище – Полски Тръмбеш. \r\nНормална при зимни условия е проходимостта на пътната мрежа във Велико Търново. Почистени и обработени срещи заледявания са основните улици в града, както и по маршрутите на градския транспорт. Извършена е  интензивна обработка и в кварталите на старата столица. Снеговалежът към момента е спрял. Работата на служителите от снегопочистващата фирма продължава приоритетно по второстепенните и малки квартални улици.Служители на ОП „Зелени системи“ почистват тротоари, стълбища и пространства около автобусни спирки и обществени зони. Автобусите се движат по график. Температурата на въздуха е минус 4 градуса.  Трафикът по основните улици и булеварди в града е натоварен. Интензивно е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново– част от главен път София – Варна. \r\nМария НЕДЕВА", "date": "2018.11.29", "title": "Велико Търново: Пътните настилки в областта са мокри, по усойните планински райони частично заледени, обработени и проходими при зимни условия"}
{"url": "http://www.focus-news.net/news/2018/11/29/2596073/afp-v-avstriya-osadiha-balgarin-u-kogoto-sa-otkriti-planove-za-teroristichna-ataka.html", "text": "В Австрия осъдиха 24-годишен българин на седем години затвор, след като у него са намерени планове за извършването на терористични атаки, предава  AFP . \r\nПо делото е осъден и 38-годишен австриец, вербувал за набиране на членове на терористична групировка. Според прокурорите той е имал „водеща идеологическа роля“ и е успял да убеди няколко души да заминат за Сирия, за да се присъединят към редиците на близкоизточната радикална групировка „Ислямска държава“. Сред тях има и двойка, която е взела със себе си двете си деца. След завръщането им в Австрия, срещу двамата също е организиран процес.  \r\nУточнява се, че българинът също е заминал в Сирия, но през 2015 г. се е завърнал в Европа. След обиск в дома му е намерена USB памет, съдържаща инструкции как да се използват взривни вещества и химическо оръжие, включително как да се взривяват устройства с мобилен телефон. \r\nОт 2011 г. насам около 300 души са напуснали или са били заловени при опит да напуснат Австрия, за да се бият в Сирия или Ирак от 2011 г., показват данните на вътрешното министерство във Виена. Около 50 души от тях са загинали в Близкия Изток, а около 100 други са се върнали. Тереза Герова", "date": "2018.11.29", "title": "AFP: В Австрия осъдиха българин, у когото са открити планове за терористична атака"}
{"url": "http://www.focus-news.net/news/2018/11/29/2596071/burgas-po-visokite-chasti-e-zasnezheno-no-nyama-zatvoreni-patishta-i-prohodi.html", "text": "Нормална е пътната обстановка в областта. Това съобщи за  Радио „Фокус“ – Бургас  дежурният в Областно пътно управление. По-високите части е заснежено, но няма затворени пътища и проходи. Нормално натоварено се осъществява движението по основните бургаски улици и булеварди. Най-натоварено е по пътя в посока от и към ж.к. „Меден Рудник“. Натоварено е и по булевардите „Демокрация“, „Сан Стефано“, „Стефан Стамболов“ и „Тодор Александров“, както и в района на улица „Индустриална“ в посока ул.„Спортна“. По-интензивен е трафикът и по централните улици на града – „Иван Вазов“, „Христо Ботев“, „Генерал Гурко“, „Булаир“ и „Цар Симеон“. \r\nМария КУРТЕВА", "date": "2018.11.29", "title": "Бургас: По високите части е заснежено, но няма затворени пътища и проходи"}
{"url": "http://www.focus-news.net/news/2018/11/29/2596072/targovishte-patishtata-ot-republikanskata-patna-mrezha-v-oblastta-sa-obraboteni-i-prohodimi-pri-zimni-usloviya.html", "text": "Пътищата от републиканската пътна мрежа в област Търговище са обработени, проходими при зимни условия. Това съобщи за  Радио „Фокус“- Шумен  дежурният в Областно пътно управление. Снеговалежът е спрял, времето е с разкъсана облачност, температурата на въздуха е от минус 3 до минус 1 градуса. Духа умерен до силен вятър. Снежната покривка от 3 до 8 см. Котленският проход е отворен. Опасност от падащи камъни има по пътя София- Варна, в прохода „Боаза“ при село Пролаз.  Няма инциденти и временни ограничения на движението. Работили са над 30 машини. \r\nИвелина ИВАНОВА", "date": "2018.11.29", "title": "Търговище: Пътищата от републиканската пътна мрежа в областта са обработени и проходими при зимни условия"}
{"url": "http://www.focus-news.net/news/2018/11/29/2596076/malina-nikolova-oblasten-upravitel-na-vratsa-obstanovkata-v-oblastta-e-pod-kontrol-sled-obilnite-snegovalezhi.html", "text": "Обстановката в област Враца е под контрол, пътните настилки са изчистени и проходими, няма населени места без електричество. Това каза в интервю за сутрешният блок „Добро утро България“ по  Радио „Фокус“ , Малина Николова, областен управител на Враца. „Няма ограничение за движението на тежкотоварни автомобили. Във всички населени места са отстранени повредите по електропреносната и водоснабдителната система. Следи се непрекъснато нивото на язовирите и реките, няма възникващи проблеми с тях. Освен това няма бедстващи или нуждаещи се хора след изминалото денонощие“ , поясни областният управител. Малина Николова каза още, че 45 екипа работят по поддръжката и почистването на републиканската пътна мрежа. Областният управител призова шофьорите да се движат с повишено внимание и да се съобразяват с пътните условия.", "date": "2018.11.29", "title": "Малина Николова, областен управител на Враца: Обстановката в областта е под контрол след обилните снеговалежи"}
{"url": "http://www.focus-news.net/news/2018/11/29/2596075/gabrovo-17-mashini-sa-obrabotvali-patnite-nastilki-na-teritoriyata-na-oblastta-prez-izminaloto-denonoshtie.html", "text": "17 машини са обработвали пътните настилки на територията на Габровска област през изминалото денонощие. Към момента настилките са предимно мокри, на места заснежени, обработени и опесъчени. Това съобщи за  Радио „Фокус” – Велико Търново  дежурният в Областно пътно управление в града. Времето в цялата област е облачно. Няма допълнително въведени ограничения и затворени пътни участъци. Не са регистрирани и пътни инциденти в областта. 15 см е снежната покривка на прохода Шипка, там остава в сила ограничение за автомобили над 12 тона и ремаркета и полуремаркета над 10 тона. На пътя с. Кормянско – с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. \r\nМария НЕДЕВА", "date": "2018.11.29", "title": "Габрово: 17 машини са обработвали пътните настилки на територията на областта през изминалото денонощие"}
{"url": "http://www.focus-news.net/news/2018/11/29/2596077/burgas-patyat-ahtopol-sinemorets-e-zatvoren-zaradi-izlezli-ot-koritoto-vodi-na-reka-veleka.html", "text": "Пътят Ахтопол – Синеморец е затворен заради излезли от коритото води на река Велека. Това съобщиха за  Радио „Фокус“ – Бургас  от Областната управа. По отсечката се допуска преминаването само високопроходими автомобили. \r\nМария КУРТЕВА", "date": "2018.11.29", "title": "Бургас: Пътят Ахтопол – Синеморец е затворен заради излезли от коритото води на река Велека"}
{"url": "http://www.focus-news.net/news/2018/11/29/2596078/api-vazstanoveno-e-dvizhenieto-za-mps-nad-12-tona-po-patya-silistra-dobrich.html", "text": "Възстановено е движението за МПС над 12 тона по път ll -71 Силистра-Добрич. Това съобщиха от  Агенция „Пътна инфраструктура“ .", "date": "2018.11.29", "title": "АПИ: Възстановено е движението за МПС над 12 тона по пътя Силистра-Добрич"}
{"url": "http://www.focus-news.net/news/2018/11/29/2596081/kyustendil-patnite-nastilki-v-oblastta-sa-mokri-i-hlazgavi.html", "text": "Пътните настилки в областта са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. С нормална интензивност се извършва движението по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.29", "title": "Кюстендил: Пътните настилки в областта са мокри и хлъзгави"}
{"url": "http://www.focus-news.net/news/2018/11/29/2596080/veliko-tarnovo-s-osem-pitaniya-kam-kmeta-inzh-daniel-panov-zapochva-redovnata-sesiya-na-obshtinskiya-savet.html", "text": "С осем питания към кмета на община Велико Търново Даниел Панов започва редовната сесия на Общинския съвет, предаде репортер на  Радио „Фокус“ – Велико Търново . Първият от тях касае демонтажа на бракуваната тролейбусна мрежа и контрола, който местната администрация е упражнила върху процеса. Другите са свързани със сметопочистването в старата столица, изграждането на нови подходи към паметника на Васил Левски в центъра на града, нерегламентирано сметище в района на село Ресен и състоянието и поддръжката на пътищата в града. На предпоследното си за годината заседание местните парламентаристи трябва да гласуват още касовото изпълнение на бюджета на Общината към края на септември, както и промените въведени до края на октомври. Предстои да бъде гласувана и Инвестиционната програма по приемане дейността на търговските дружества със 100% общинско участие. Ще бъде гласувано и изменение и допълнение на Наредбата за определянето и администрирането на местни такси и цени на услуги в общината, както и присъждането на наградите „Трифон Иванов“ и Академичния приз на местната администрация. Дневният ред съдържа общо 40 точки. \r\nЛуиза ТРАНЧЕВА", "date": "2018.11.29", "title": "Велико Търново: С осем питания към кмета инж. Даниел Панов започва редовната сесия на Общинския съвет"}
{"url": "http://www.focus-news.net/news/2018/11/29/2596083/pazardzhik-okrazhniyat-sad-shte-gleda-delo-za-razprostranenie-na-narkotitsi.html", "text": "Окръжен съд - Пазарджик ще гледа дело за разпространение на наркотични вещества, съобщи за  Радио „Фокус“ - Пазарджик  Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт срещу подсъдим, който е обвинен за това, че е разпространил на друг мъж 0,2 гр марихуана и е държал в къща суха листна маса марихуана на обща стойност 1944,90 лв.  \r\nДокладчик е съдия Ирина Джунева, а началото на делото предвидено за от 09.30 часа. \r\nРадослава МУРДЖЕВА", "date": "2018.11.29", "title": "Пазарджик: Окръжният съд ще гледа дело за разпространение на наркотици"}
{"url": "http://www.focus-news.net/news/2018/11/29/2596074/inzh-ivaylo-georgiev-bdzh-dvizhenieto-na-vlakovete-e-normalno-nyama-drastichni-zakasneniya.html", "text": "Движението на влаковете е нормално. Няма драстични закъснения на влаковете. Това каза инж. Ивайло Георгиев, ръководител отдел „Организация на превозите“ в БДЖ, в сутрешния блок на  БНТ  във връзка със зимната обстановка в страната.  \r\n„В участъка между София и Перник се извършва авариен ремонт в района на гара Драгичево и по тази причина пътническите влакове се движат със закъснение от порядъка ва 10-15-20 мин. С 80 минути закъснение се движи влакът от Лакатник заради проблем с мотрисата. Пътниците ще бъдат превозени със следващите влакове“, обясни инж. Георгиев.", "date": "2018.11.29", "title": "инж. Ивайло Георгиев, БДЖ: Движението на влаковете е нормално, няма драстични закъснения"}
{"url": "http://www.focus-news.net/news/2018/11/29/2596082/prohodimi-pri-zimni-usloviyata-za-patishtata-v-oblast-smolyan-ostava-ogranichenieto-za-tezhkotovarnite-avtomobili-prez-prohoda-prevala.html", "text": "Проходими при зимни условия са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Температурата на въздуха е от минус 8 до минус 1 градуса, в по-голямата част от региона вали сняг. Снежната покривка по високите части в Родопите е около 10-15 см. Остава в сила въведеното ограничение за движение на тежкотоварни автомобили без ремаркета и полуремаркета през прохода „Превала“. През другите проходи в областта няма въведени ограничения. Пътищата са почистени и обработени със сол и пясък. През нощта на терен са работили 64 машини на пътноподдържащи фирми. Тази сутрин е получен сигнал за закъсал автобус край село Чокманово, но екипи на Пътната служба вече са на място и го изтеглят. \r\nДо 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7:00 ч. до 18:00 ч. за извършването на възставителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян вали сняг, пътните настилки са мокри и заснежени на места. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.29", "title": "Проходими при зимни условията за пътищата в област Смолян, остава ограничението за тежкотоварните автомобили през прохода Превала"}
{"url": "http://www.focus-news.net/news/2018/11/29/2596085/lokalno-makedoniya-ep-poiska-start-na-pregovori-za-makedonskoto-chlenstvo-prez-yuni-2019-godina.html", "text": "С изключение на няколко „екстремистки“ гласове от Гърция и България, мнозинството депутати в Европейския парламент настояха преговорите за македонското членство в Общността да започне през юни догодина, но припомниха, че югозападната ни съседка трябва да продължи със същото темпо на реформи, отбелязва скопското електронно издание  „Локално“. \r\nДокладчикът Иво Вайгъл, но и други евродепутати напомниха, че не само Македония, а и ЕС трябва да изпълни своите обещания в интеграционния процес. Вайгъл, както и много други евродепутати приветстваха Преспанското споразумение и призоваха за ратификацията му. В ЕП изразиха увереност, че преговорите с ЕС ще започнат през юни 2019. \r\n„За това е необходима всеобхватна демократична атмосфера, всички трябва да си сътрудничат, трябва да се модернизира съдебната система, да се спазва върховенството на закона, да се създаде пространство за свободни медии, да се защитят журналистите и да се води ефективна борба срещу корупцията и организираната престъпници“, поясни Вайгъл.   Тереза Герова", "date": "2018.11.29", "title": "„Локално“ (Македония): ЕП поиска старт на преговори за македонското членство през юни 2019 година"}
{"url": "http://www.focus-news.net/news/2018/11/29/2596089/blagoevgrad-potrebiteli-na-sotsialni-uslugi-shte-uchastvat-v-mnozhestvo-initsiativi-predi-koleda.html", "text": "Младежи и девойки от Защитени жилища за лица с интелектуални затруднения- Община Благоевград ще вземат участие в множество инициативи. Първата такава е на 1 декември, когато представители от Защитено жилище „Струма“ и Защитено жилище „Слънчев дом“ ще участват в Европейската баскетболна седмица на Спешъл Олимпикс България. Заедно със студенти доброволци участниците ще играят мини- баскетбол. Посланието на кампанията е „Да играем и растем заедно”. Това съобщиха от пресцентъра на  Община Благоевград . \r\nВ Международния ден на хората с увреждания - 3 декември, потребители  на социални услуги на територията на Община Благоевград ще се включат в шествие, което ще започне от ул.„Т. Александров” /магазин Билла/ и ще достигне до МОЛ „Ларго“. По време на събитието те ще носят 60 балона – бели, зелени, червени – символ на българското знаме, които ще бъдат пуснати във въздуха пред МОЛ „Ларго“. Ще раздават флаери на гражданите, с послания, които да напомнят за хората в неравностойно положение . \r\nПотребители на социалните услуги на община Благоевград взимат и активно участие в Коледния фестивал, организиран от Община Благоевград. Те ще се включат в Коледна работилница, която ще се проведе на 17 и 18 декември в Градска художествена галерия. Младежите и девойките ще участват и в Коледен базар, който ще се проведе в рамките на три дни - 19-21 декември. За базара те са изработили коледни артикули, подкрепени в дейностите си от служителите – социални работници, трудотерапевти, психолози, педагози, възпитатели. \r\nСъс събраните средства от коледния базар ще бъдат закупени материали и консумативи за провеждане на трудотерапевтичните занимания  с потребителите. \r\nДевойки от Защитено жилище за лица с умствена изостаналост „Струма”, от Дневен център за пълнолетни лица с увреждания „Светлина”, Светлана Георгиева – от Защитено жилище „Искра” и Дневен център за пълнолетни лица с увреждания „Зорница” вече се включиха, като доброволци в благотворителната кампания „Изплети топлина” на фондация „Има начин”. Те изплетоха топли шалове за хората без дом на територията на България. Включвайки се в инициативата всички те изразяват своята съпричастност  и подкрепа и вярват,че заедно има начин да помогнем на хората без дом.", "date": "2018.11.29", "title": "Благоевград: Потребители на социални услуги ще участват в множество инициативи преди Коледа"}
{"url": "http://www.focus-news.net/news/2018/11/29/2596088/pregled-na-osnovnite-temi-v-burgaskiya-pechat.html", "text": "„Снегът стигна до Бургаска област“, е водещото заглавие в днешния брой на вестник  „Черноморски фар“ . Общинската администрация в Царево издаде предупреждение към местното население за опасност от наводнения от 2 язовира и река Велека. Първият опасен язовир е „Хаджи Яни“ а вторият „Потурнашки“ – и двата в землището на Лозенец. Администрацията предупреждава гражданите да са в готовност да се евакуират, както и да изместят автомобилите и домашните си животни, пише още материалът. \r\n„Държавата отпуска още 19 млн. лева за „Арена – Бургас“, е друга тема от първата страница на вестника. С реализирането на проекта ще се създадат условия за провеждане на международни, национални, местни спортни, културни и социални събития и подпомагане и насърчаване на развитието на младежките дейности , спорта, физическата активност и на региона като цяло, пояснява статията. \r\n„Увеличават се болните от вирусни инфекции“, е още едно заглавие от страниците на ежедневника. През изминалата седмица броят им е бил 289, докато в средата на месеца са били около 250, пише още вестникът. \r\n„Огромен интерес към директорския стол на три бургаски училища“, е друг акцент от страниците на „Черноморски фар“. Най-голям е приливът за училище „Антон Страшимиров“, в П.Р. Славейков също кандидатите не са малко. Съмнения за големи апетити към директорския пост има и за училището в „Меден Рудник“ – ОУ „Елин Пелин“, пояснява статията. \r\n„40% от горивото на „Мопанг“ са източени“ и „Плажът „Река Вая“ се сдоби с концесионер“, четем още в броя. \r\nИнтервюто в днешното издание е с актрисата Йоана Темелкова.", "date": "2018.11.29", "title": "Преглед на основните теми в бургаския печат"}
{"url": "http://www.focus-news.net/news/2018/11/29/2596090/rosen-belchev-oblasten-upravitel-na-montana-chetiri-sela-v-oblastta-sa-bez-tok-zaradi-silnite-snegovalezhi.html", "text": "Четири села в област Монтана са без ток, заради силните снеговалежи. Това каза в интервю за сутрешният блок „Добро утро България“ на  Радио „Фокус“ , областният управител на Монтана, Росен Белчев. Той добави, че пътните настилки на територията на областта са опесачени и проходими. „ За съжаление от 20:00ч. вчера вечерта има четири села в община Монтана, които са без ток, сред които Крапчене, село Липен, Трифоново. Екипите на ЧЕЗ  и в момента работят по отстраняване на проблема, надяваме се по най-бързия начин електрозахранването да бъде възстановено“, увери областният управител на област Монтана. Росен Белчев призова шофьорите да се движат с повишено внимание и съобразена скорост.", "date": "2018.11.29", "title": "Росен Белчев, областен управител на Монтана: Четири села в областта са без ток, заради силните снеговалежи"}
{"url": "http://www.focus-news.net/news/2018/11/29/2596091/sliven-zaledeni-no-obraboteni-sa-patishtata-v-planinskite-rayoni-v-oblastta.html", "text": "Проходими при зимни условия са пътищата в област Сливен. Към 04.00 часа тази сутрин в областта по почистването и обработката на пътната инфраструктура са работили 27 машини. Това съобщиха за  Радио „Фокус“ – Сливен  от Областното пътно управление. Заледени, но обработени са пътищата в планинските райони. Не са получавани сигнали за закъсали автомобили. Няма затворени пътни участъци и въведени ограничения. Проходите са проходими при зимни условия. Котленският проход е отворен за всички МПС, затворени за камиони над 10 т целогодишно са проходите Твърдишки и Вратник. \r\nЛюдмила ЙОРГОВА", "date": "2018.11.29", "title": "Сливен: Заледени, но обработени са пътищата в планинските райони в областта"}
{"url": "http://www.focus-news.net/news/2018/11/29/2596087/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите варират между минус 3 и 12 градуса. Времето е облачно, тихо. Снежната покривка също варира от 2 до 30 см. Лифтовите съоръжения не работят. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.29", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/29/2596086/rakovoditelyat-na-sofiyska-gradska-prokuratura-i-direktorat-na-gdbop-shte-dadat-brifing-vav-vrazka-s-obrazuvano-dosadebno-proizvodstvo-sreshtu-sluzhitel-na-nap-za-podkup.html", "text": "От 13.00 часа в зала 2 на 4 етаж на Съдебната палата, административният ръководител на Софийска градска прокуратура Емилия Русинова и директорът на ГДБОП Ивайло Спиридонов ще дадат брифинг във връзка с образувано досъдебно производство срещу служител на НАП за подкуп. Това съобщиха от пресцентъра на  Прокуратурата .", "date": "2018.11.29", "title": "Ръководителят на Софийска градска прокуратура и директорът на ГДБОП ще дадат брифинг във връзка с образувано досъдебно производство срещу служител на НАП за подкуп"}
{"url": "http://www.focus-news.net/news/2018/11/29/2596079/petro-poroshenko-v-intervyu-za-bild-putin-razkazva-prikazki-na-sveta-ne-vyarvayte-na-lazhite-mu.html", "text": "В интервю за германския вестник  BILD  държавният глава на Украйна Петро Порошенко отхвърли твърденията на руския президент Владимир Путин, който свърза инцидента в Азовско море с целите на предизборната кампания на украинския лидер . \r\n„Не вярвайте на лъжите на Путин. Това е нелепо. Спомнете си какво каза на света – че в Крим няма руски войници. Спомняте ли си, че той каза също, че и в Източна Украйна няма руски войници? Или за отравяне на бившия си агент в Солзбъри? Путин разказва приказки на света, сега също“, подчерта Порошенко.  \r\n„Агресивната политика на Русия е неприемлива – първо беше Крим, след това Източна Украйна, сега иска и Азовско море. Единственият език, който разбира (Русия) е този на единството на западния свят“, подчерта Порошенко, като допълни, че целта на Путин е да върне „старото руско царство“.  \r\nВ отговор на въпрос дали Германия трябва да изпрати военни кораби в Азовско море, украинският президент подчерта, че страната е „един от най-близките ни съюзници“. Той изрази надежда, че „страните от НАТО имат готовност да изпратят кораби в Азовско море, за да помогнат на Украйна при необходимост и да гарантират сигурността й“. \r\nКоментирайки очакванията си от Германия, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“.  Тереза Герова", "date": "2018.11.29", "title": "Петро Порошенко в интервю за BILD: Путин разказва приказки на света, не вярвайте на лъжите му"}
{"url": "http://www.focus-news.net/news/2018/11/29/2596096/dobrich-5-000-leva-sa-otkradnati-ot-kashta-na-ul-aglikina-polyana-v-oblastniya-grad.html", "text": "На 28 ноември, около 13.00 часа е получено съобщение за извършена кражба от къща на ул. „Агликина поляна” в град Добрич. Това съобщиха от  ОДМВР - Добрич . По данни на тъжителя е извършена кражба на сумата от 5 000 лева. По случая е образувано досъдебно производство.", "date": "2018.11.29", "title": "Добрич: 5 000 лева са откраднати от къща на ул. „Агликина поляна” в областния град"}
{"url": "http://www.focus-news.net/news/2018/11/29/2596093/burgas-vremenno-e-ogranicheno-dvizhenieto-na-leki-avtomobili-do-35-t-po-patya-sinemorets-rezovo-poradi-navodnen-paten-uchastak.html", "text": "Бургас: Временно e ограничено движението на леки автомобили до 3.5 т по път III-9901 Синеморец – Резово поради наводнен пътен участък, от придошли води на близката река. Това съобщиха от  Агенция „Пътна инфраструктура“ . Шофьорите на тежкотоварни автомобили над 3.5 т преминават с повишено внимание.", "date": "2018.11.29", "title": "Бургас: Временно e ограничено движението на леки автомобили до 3.5 т по пътя Синеморец – Резово поради наводнен пътен участък"}
{"url": "http://www.focus-news.net/news/2018/11/29/2596094/kyustendil-patyat-kam-gkpp-gyueshevo-e-mokar-i-hlazgav-no-preminavaneto-stava-bez-zatrudneniya.html", "text": "Пътят в посока ГКПП „Гюешево” е мокър и хлъзгав, но преминаването става без затруднения. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.29", "title": "Кюстендил: Пътят към ГКПП „Гюешево” е мокър и хлъзгав, но преминаването става без затруднения"}
{"url": "http://www.focus-news.net/news/2018/11/29/2596099/dobrich-roditelite-na-50-godishna-zhena-ot-grad-tervel-sa-stanali-zhertva-na-telefonna-izmama-s-8-000-leva.html", "text": "На 28 ноември, около 13.30 часа, в полицията е получена жалба от 50-годишна жена от град Тервел. Това съобщиха от  ОДМВР - Добрич . По данни на тъжителката е провела множество опити за да се свърже с родителите си, като мобилните им телефони са в режим на разговор. Бащата на тъжителката е установен в клон на банка в град Добрич, при опит да изтегли сума пари от сметката си. Майка й е установена в град Силистра, където в градски парк е оставила плик със сумата от 8 000 лева. По данни на възрастните хора, около 10.00 часа са получили обаждане на стационарния си телефон, като са били въведени в заблуждение от мним служител на полицията. По случая е образувано досъдебно производство.", "date": "2018.11.29", "title": "Добрич: Родителите на 50-годишна жена от град Тервел са станали жертва на телефонна измама с 8 000 лева"}
{"url": "http://www.focus-news.net/news/2018/11/29/2596098/dots-sonya-penkova-nvim-silno-preuvelichen-e-konfliktat-mezhdu-knyaz-aleksandar-i-batenberg-i-armiyata.html", "text": "Силно преувеличен е конфликтът между княз Александър I Батенберг и армията. Това каза Директорът на Националния военноисторически музей доц. Соня Пенкова в интервю за  Агенция „Фокус“  по повод 125-годишнината от смъртта на княз Александър I Батенберг. Доц. Пенкова отбеляза, че Батенберг е обичан от голяма част от българското офицерство.  \r\n„В българската история във взаимоотношенията между монарха и висшето военно ръководство не винаги негативите се развиват на чисто принципна основа. Те са плод често на лични взаимоотношения, градени много години наред и развиващи се при определена политическа и военна ситуация. Много са примерите в нашата история и тук има нещо от тях. Още, когато Батенберг е леко колеблив по отношение на Съединението, сe натрупва един известен негатив към него сред част от офицерството. По-скоро в някаква степен интерпретираното в историческата наука негово желание да бъде отстъпено и София да бъде защитавана, с желанието на голяма част от българските офицери да бъде направена силно укрепена линия при Сливница и тя да бъде защитавана, довежда до тези мнения, съществуващи в пространството, че между него и между част от офицерите има конфликт. По-скоро в някаква степен кръгът офицери около Атанас Бендерев, по-скоро има проблем с княз Александър I“, разказа доц. Пенкова.  \r\nПо думите ѝ онази част от офицерството, на която Русия шепне на ушенце, е в голяма степен в основата на преврата на 8 срещу 9 август 1886 г. и в принуждаването му да подпише документите за абдикацията. „Пак армията е тази, която го връща, но трезвата политическа мисъл на Стамболов предрешава нещата. Връщайки се тук, Батенберг отново пита Русия, за да му каже тя дава ли му короната или не. Едно нещо, заради което не би могъл да си спечели адмирации. Не че това щеше да реши оставането му на българския престол в бъдеще“, каза още доц. Пенкова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.29", "title": "Доц. Соня Пенкова, НВИМ: Силно преувеличен е конфликтът между княз Александър I Батенберг и армията"}
{"url": "http://www.focus-news.net/news/2018/11/29/2596095/nimh-nay-debela-e-snezhnata-pokrivka-v-montana-27-sm-nay-mnogo-dazhd-e-valyalo-v-ahtopol-81-lkv-m.html", "text": "Най-дебела е снежната покривка в Монтана – 27 см, най-много дъжд е валяло в Ахтопол – 81 л/кв. м. Това съобщиха за  Агенция „Фокус“  от Националния институт по метеорология и хидрология (НИМХ) при БАН. Данните са падналите валежи са към 08.00 часа. Във  Враца и Велико Търново снежната покривка е 24 см, в Кнежа – 20 см, в Русе – 19 см и в Свищов – 18 см.  \r\nВ Ахтопол от вчера до днес е падналото количество дъжд е общо 81 л/кв. м. Валежът там вече спрял. На нос Емине са паднали 73 л/кв. м дъжд, в Бургас – 53 л/кв. м и в Стара Загора – 13 л/кв. м. \r\nОт НИМХ уточниха, че в страната духа силен, а в Източна България до бурен вятър. Само на отделни места в Южна България вали сняг, но и там се очаква да спрат валежите.", "date": "2018.11.29", "title": "НИМХ: Най-дебела е снежната покривка в Монтана – 27 см, най-много дъжд е валяло в Ахтопол – 81 л/кв. м"}
{"url": "http://www.focus-news.net/news/2018/11/29/2596092/dragomir-stoynev-bsp-ako-upravlyavashtite-ne-manipulirat-izbori-tryabva-da-osiguryat-50-mln-lv-za-mashinno-glasuvane.html", "text": "Ако управляващите не манипулират избори, трябва да осигурят 50 млн. лв. за машинно гласуване. Това заместник-председателят на ПГ на „БСП за България“ Драгомир Стойнев по време на дебатите по бюджета на ЦИК за 2019 г., предаде репортер на  Агенция „Фокус“ . „Тези 50 млн. лв. са необходими за закупуване на машини. Ако не ги осигурим, означава, че за пореден път българският парламент няма да спази законодателството и съответно ние се отказваме от машинното гласуване“, допълни Стойнев. Той призова депутатите от ПГ на ГЕРБ да заявят дали са за машинното гласуване или не. По думите му, ако не се отпуснат 50 млн. лв. за машини, това ще означава, че политиците не чуват българските избиратели, които ясно и категорично заявяват, че искат машинно гласуване. „Ако не манипулирате избори, трябва да осигурите тези средства“, заяви още Стойнев. Според него крайно време е да се влезе в 21 век.  \r\nДеница КИТАНОВА", "date": "2018.11.29", "title": "Драгомир Стойнев, БСП: Ако управляващите не манипулират избори, трябва да осигурят 50 млн. лв. за машинно гласуване"}
{"url": "http://www.focus-news.net/news/2018/11/29/2596102/dimitar-margaritov-kzp-uyazvimite-grupi-potrebiteli-sa-izlozheni-na-poveche-opasnosti-pri-po-riskovite-sposobi-za-prodazhba.html", "text": "Хората от уязвими групи като по-възрастните, подрастващите, със здравословни или финансови проблеми по-лесно могат да станат жертва на некоректни търговци, които практикуват най-рисковите способи за продажба. Сред тях са търговията по време на презентации в зали и на открито, договорите след телефонни позвънявания и сделките във виртуалното пространство. Най-чувствителни са секторите на телекомуникационните и финансовите услуги, както и на продуктите за подобряване на здравословното състояние. Това коментира председателят на Комисията за защита на потребителите (КЗП) Димитър Маргаритов пред „Дарик” радио, съобщиха от пресцентъра на  КЗП .       \r\n„Различни са причините, но има групи потребители, които са изложени на повече рискове в ежедневното им съприкосновение с търговците. Те по-лесно се доверяват и същевременно търсят в покупката на една стока или в предоставянето на една услуга не само материалния, чисто потребителския ефект, но и някакъв друг. Той понякога може да е свързан с емоция, друг път – с някаква необходимост. Търговците се възползват от тези специфики и прилагат различни прийоми, които целят да привлекат вниманието на тези потребители и да бъде направен разход”, посочи Маргаритов. \r\nИзкушени по една или друга линия на тяхната уязвимост, такива потребители могат да стигнат до неизгодна за тях сделка. От това да се окажат с ненужна покупка, през това да се сдобият с различен по характеристики от представяните продукт до утежняващ финансовото им състояние заем. „Ако потребителят от уязвимата група „лошо финансово състояние” е прибегнал до вземането на кредит, това може, вместо да подобри, допълнително да влоши състоянието му”, даде пример Маргаритов.   \r\nПосочените обстоятелства и предвидената в закона по-висока защита на такъв тип потребители са причините за поставения по-специален акцент върху темата от страна на Комисията. „Освен контролната дейност и санкциите, считаме че трябва да има и информационни кампании, които да обърнат внимание на хората със съвети и основни проблеми, които ние сме срещнали и сме се постарали да разрешим. По този начин биха се намалили случаите, в които подобен тип нарушения ще засягат хора в по-уязвимо социално и лично положение”, изтъкна председателят на КЗП.  \r\nМаргаритов предупреди, че попадането в една или друга уязвима група може да е резултат и от грешно потребителско решение. „Възможно е един разумен, средностатистически потребител в даден момент да се окаже в състояние, което по-скоро го насочва към прибягването до такъв тип стоки или услуги, които впоследствие ще се окаже, че за тях са една неизгодна сделка. Затова предупреждаваме хората, дори при спешна необходимост, макар и в условията на по-голямо напрежение, да обмислят своето решение преди да пристъпят към извършването на определен потребителски разход”, обясни той. Според него е възможно и обратното: „Ако сте били в ситуация, в която сте направили грешна стъпка, впоследствие – в резултат и на това, че сте били подпомогнати от контролен орган или сте получили навреме правилния съвет, за в бъдеще да бъдете сред хората, които са по-недоверчиви и по-трудно биха могли да бъдат изкушени от на пръв поглед примамлива оферта.  \r\nСпоред председателя на КЗП информираността е много важна, за да се промени в положителен смисъл потребителското поведение на хората от уязвимите групи. „От друга страна, дейността на контролните органи, в това число и на Комисията за защита на потребителите, би могла да способства за това както самите потребители да знаят по-добре правата си, така и търговците да ограничат своето негативно въздействие върху тези хора”, каза още той.", "date": "2018.11.29", "title": "Димитър Маргаритов, КЗП: Уязвимите групи потребители са изложени на повече опасности при по-рисковите способи за продажба"}
{"url": "http://www.focus-news.net/news/2018/11/29/2596103/pregled-na-osnovnite-temi-vav-velikotarnovskiya-pechat.html", "text": "„Шофьори с летни гуми пак създадоха хаос по пътищата“, е заглавие от областния всекидневник  „Янтра Днес” .  Шофьори, които не са подготвили автомобилите си за зимата, масово създаваха затруднения в движението във Велико Търново и региона. Въпреки обилния снеговалеж, почистващата техника бе изкарана още в ранните часове, за да се осигурят нормални условия за водачите.  \r\n„148 млн. лева по европейски програми са влезли в областта“, е друга тема в ежедневника. За последните 4 години инвестиции от 148 млн. лв. по 156 проекта на европейски програми са влезли във Великотърновска област. Това съобщи в Областния информационен център (ОИЦ) Мариела Цонева, шеф на общинската дирекция „Проекти и програми“ във Велико Търново.  \r\n„Катастрофа с два тира предизвика километрична опашка след тунелите”, е заглавие от страница трета на ежедневника. „В Свищов са дишали най-чист въздух през октомври”, четем на страницa четвърта в изданието. На страница пета е публикуван материал със заглавие: „С дефиле и концерт в петък отварят Коледния базар в парк „Марно поле“. „Етър“ без четирима играчи във Варна“, е акцент от спортната страница на вестник „Янтра Днес“. \r\n„Шофьори с лоши гуми и 5 см. сняг блокираха Велико Търново и региона“, е заглавие от първа страница на другия областен ежедневник -  „Борба“ . Великотърновско осъмна блокирано от едва 5 сантиметра сняг, като основната причина за това се оказаха автомобили и камиони с лоши гуми. Колони със закъсали тирове блокираха и затвориха още през нощта Прохода на Републиката и голяма част от републиканските пътища в региона.  \r\n„С 240 000 лв. ремонтират улица в Елена“, е друга тема от ежедневника. Започна голям ремонт и реконструкция на част от ул. „Пробуда“ в балканския град, която води до филиала на Спешна помощ, Медицинския център, хосписа и кабинетите на повечето лични лекари.  \r\n„Лариса Тодорова от Полски Тръмбеш рисува уникални картини върху стъкло“, „Съд хранилище на 7000 г. реставрират в лабораторията на търновския музей“ и „В старата столица стартира коледна кампания за кръводаряване“, са други заглавия от страниците на всекидневника. „Кадетите на ВК „Царевец – 1919“ първи на регионален турнир в ХЗ „Сава Величков“, „Футболните надежди от Царевец с купата на кмета на Севлиево“ и „Гимнастичките на „Етър-Стил“ с пълна кошница медали от Благоевград“, са акценти от спортната страница на изданието.", "date": "2018.11.29", "title": "Преглед на основните теми във великотърновския печат"}
{"url": "http://www.focus-news.net/news/2018/11/29/2596105/der-standard-turskata-upravlyavashta-partiya-se-nadyava-na-rekorni-niva-na-ikonomichesko-satrudnichestvo-v-germaniya-razchita-na-orazheyniya-eksport.html", "text": "Турция очаква през следващата година да бъдат регистрирани рекордни нива на икономическо сътрудничество с Германия, отбелязва австрийският национален ежедневник  Der Standard . \r\nС оглед на затоплянето в двустранните отношения, вицепредседател управляващата в Анкара „Партия на справедливостта и развитието“ Девдед Йълмаз заяви, че очаква търговският обмен между Берлин и Анкара да се увеличи с над 40 млрд. долара през настоящата и с до 50 млрд. долара през следващата, 2019 г. \r\n„Това може да бъде постигнато лесно с оглед на мащаба на нашите икономики“, обясни Йълмаз, като подчерта, че Анкара се надява подновеното икономическо сътрудничество да включва деликатния сектор на отбраната.  \r\nПоради кризата в германско-турските отношения и турската намеса във войната в Сирия, германското правителство одобри с неохота доставките на оръжие и други въоръжения за Анкара. „Турция и Германия са съюзници, затова трябва да работим заедно за регионална и глобална сигурност\", подчерта Йълмаз, като допълни, че това включва сътрудничество в областта на въоръженията в полза на двете страни. Той изрази надежди, че през следващата година в Турция ще се завърнат и рекорден брой германски туристи. Тереза Герова", "date": "2018.11.29", "title": "Der Standard: Турската управляваща партия се надява на рекордни нива на икономическо сътрудничество в Германия, разчита на оръжейния експорт"}
{"url": "http://www.focus-news.net/news/2018/11/29/2596106/d-r-daniela-daritkova-gerb-uvelichenite-sredstva-v-sektor-zdraveopazvane-shte-garantirat-kachestvena-i-dostapna-meditsinska-deynost.html", "text": "Увеличените средства в сектор „Здравеопазване“ ще гарантират качествена и достъпна медицинска дейност. Това каза за сутрешния блок „Добро утро България“ на  Радио „Фокус“  депутатът от ПГ на ГЕРБ и председател на парламентарната Комисия по здравеопазване д-р Даниела Дариткова. 490 милиона повече са средствата за бюджета на НЗОК, а около 50 милиона повече е бюджета на Министерството на здравеопазването, уточни тя. Това ще направи възможно въвеждането на реформи, които да гарантират ефективно изразходване на тези средства. Не може с едно действие да се решат проблемите в здравеопазването, обясни тя. Според д-р Дариткова законодателните промени не са били разбрани от БСП, а маниерът на опозицята се състои в драматизиране и създаване на ситуация, стряскаща българските пациенти. За по-доброто качество на медицинската дейност ще се концентрира и дейността на новата Агенция за медицински надзор, каза още тя. „Тя ще следи за спазването на медицинските стандарти и правилата за добра медицинска практика, съвместно с основните организации. Дава се възможност за по-добро функциониране и съвместни проверки на НЗОК и районните каси. Те ще работят съвместно с останалите проверяващи структури. Това ще гарантира контрол на дейностите на болниците. Финансовият контрол е важен, но най-важно е да се гарантира качествена медицинска помощ. Промените, които сме направили са  в насока по-добро качество съобразено с европейските и световни медицински стандарти“, каза тя. Относно критиките от страна на опозицията, д-р Даниела Дариткова коментира, че промените са в интерес на българските граждани, като нарече  БСП „продавачи на лозунги“. Сектор „Здравеопазване“ е наситен с проблеми и трябва да се действа бързо, като се търсят ефективни механизми, уточни председателят на парламентарната Комисия по здравеопазване и добави, че има бюджетна рамка и трябва да се предвиди разпределението на средствата по месеци. Според нея единната информационна здравна система трябва да бъде изградена и това е един от основните приоритети за създаването на ефективност.", "date": "2018.11.29", "title": "Д-р Даниела Дариткова, ГЕРБ: Увеличените средства в сектор „Здравеопазване“ ще гарантират качествена и достъпна медицинска дейност"}
{"url": "http://www.focus-news.net/news/2018/11/29/2596104/dobrich-neprohodim-e-patyat-krushari-bistrets-telerig-bakalovo.html", "text": "Непроходим е пътят Крушари – Бистрец – Телериг – Бакалово, предаде кореспондентът на  Радио „Фокус” . Обстановката в областта е нормална, по информация на Областната администрация. Пътищата са заснежени, на места със заледявания, но проходими при зимни условия.  \r\nТемпературите са в интервала от минус 5 до минус 2 градуса, без валежи. Отпаднало е въведеното ограничение за автомобили над 12 т по път II-71 Добрич – Силистра. Поради навявания и образувани преспи е ограничено движението за всички МПС по  път III-2904 Кардам – Дуранкулак. \r\nЖулиета НИКОЛОВА", "date": "2018.11.29", "title": "Добрич: Непроходим е пътят Крушари – Бистрец – Телериг – Бакалово"}
{"url": "http://www.focus-news.net/news/2018/11/29/2596108/daniela-karakasheva-pp-persina-kadroglaviyat-pelikan-se-zavarna-sled-70-godishno-otsastvie-kato-gnezdyasht-vid-na-ostrov-persin.html", "text": "Къдроглавият пеликан се завърна след 70-годишно отсъствие като гнездящ вид на остров Персин. Това каза главният специалист „Връзки с обществеността“ към дирекцията на природен парк „Персина“ Даниела Каракашева в интервю за предаването „Екологичен резонанс“ на  Радио „Фокус“  за годишнината от създаването на парка, растителните и животинските видове и туристическите маршрути. По думите ѝ това се е случило  благодарение на дългогодишна и повече от 10-годишна съвместна работа на парковата администрация с  много неправителствени организации. „Тази наша работа ни кара да се чувстваме горди в момента, тъй като колонията тази година отгледа 10 малки пилета, което си е доста голям успех“, допълни още Каракашева. „Доста са видовете птици, които обитават природен парк „Персина“. Неслучайно доскоро се представяхме като рай за водоплаващите птици и все още се представяме така“, каза Каракашева. По думите ѝ на територията на парка се срещат над 240 вида, голяма част са застрашени от изчезване или имат консервационен статус. „Ще спомена някои от видовете: малък корморан, нощна чапла, гривеста чапла, ръждива чапла, малка бяла чапла, блестящ ибис, белооката потапница. Интересен за парка е морският орел, който е доста интересен за всички наши посетители, защото е най-едрата граблива птица в Европа“, коментира още Каракашева. По отношение на флората на територията на парка, Каракашева обърна внимание, че някои по-интересните растителни видове са ръбестостъблен лук, известен още като миши лук; бялата водна лилия. „Която за съжаление е в критично състояние в момента. Имаме само едно растение в блатото „Песчина“. Жълтата водна лилия също е в доста лошо състояние, но е рядко растение, което се среща на територията на парка. Редки видове растения са още блатното кокиче, дяволският орех, блатният спореж. Характерната блатна растителност тръстика и папур може да бъде видяна навсякъде на острова. Също така растителността от дива лоза и хмел, естествените заливни гори от върба и топола придават така общия облик на територията на остров Персин. Бих желала до допълня, че от гледна точка на растенията в Никополско плато имаме защитена местност „Плавала“, която е обявена за защитена заради единственото останало находище на така наречения сладък корен, което е в района“, допълни още Каракашева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.29", "title": "Даниела Каракашева, ПП „Персина“: Къдроглавият пеликан се завърна след 70-годишно отсъствие като гнездящ вид на остров Персин"}
{"url": "http://www.focus-news.net/news/2018/11/29/2596110/dots-georgi-yordanov-bsp-v-byudzheta-za-zdrave-za-2019-g-reforma-nyama-sastoyanieto-na-zdraveopazvaneto-shte-stava-vse-po-zle.html", "text": "В бюджета за здраве за 2019 г. реформа няма, състоянието на здравеопазването ще става все по-зле. Това каза за сутрешния блок „Добро утро България“ на  Радио „Фокус“  народният представител от ПГ на \"БСП за България и зам.-председател на здравната комисия доц. Георги Йорданов. Според него притесненията в българското здравеопазване остават. Административните промени няма да променят броя на лекарите, нито ще улеснят достъпа на пациентите до лечебните заведения. Бюджетът на здравната каса трябва да бъде съобразен със Закона за здравното осигуряване в България, а управляващите не са го направили, а са променили закона, коментира той. Според Йорданов Министерството на здравеопазването се принизява като роля. „Все повече дейности, все повече задължения и контрол отива в НЗОК, а тя няма административен капацитет, нито кадрите да направи това нещо. Нима Фонда за лечение на деца трябваше да влезе там? Какво е общото му със здравната каса. Или трансплантационната дейност трябва да влезе в новата държавна Aгенция за медицински надзор? Това са палиативни мерки. Казва се, че те ще оправят българското здравеопазване, но няма. Те не променят нищо. Основното е нормална реформа, тръгване по пътя на развитите европейски страни и осигуряване на достъпно и качествено здравеопазване на пациента, който трябва да бъде в основата на всички наши действия“, коментира доц. Георги Йорданов. Той каза още, че малките общини нямат достъп до здравеопазване и това е притеснително. Лекарствоснабдяването в страната е влошено и медикаментите са скъпи, затова БСП предлага ДДС-то да се намали на 9%, за да не се налага купуването на лекарства от съседни страни. Лимитите, въведени от ГЕРБ, са довели до плачевно състояние лечебните заведения. Той нарече ГЕРБ „продавачи на надежда“. Според него управляващата коалиция няма визия за здравеопазването и трябва да се запознае с проекта „Визия за България“, който опозицията предлага.", "date": "2018.11.29", "title": "Доц. Георги Йорданов, БСП: В бюджета за здраве за 2019 г. реформа няма, състоянието на здравеопазването ще става все по-зле"}
{"url": "http://www.focus-news.net/news/2018/11/29/2596101/prezidentat-rumen-radev-balgariya-ne-mozhe-da-dopusne-zaguba-na-konkurentosposobnost-v-energetikata-i-shte-raboti-za-zapazvaneto-na-sotsialnite-prava-na-raboteshtite-v-sektora.html", "text": "България не може да допусне загуба на конкурентоспособност в енергетиката и ще работи за запазването на социалните права на работещите в сектора. Това е написал държавният глава Румен Радев в профила си в социалната мрежа  „Фейсбук“ . „На 3-4 декември 2018г. в Катовице, Полша, ще представя позицията на страната ни на Конференцията на страните по Рамковата конвенция на ООН за изменението на климата“, пише президентът и добавя, че България подкрепя Споразумението от Париж 2015г. и споделя решението, че мерките за борба с климатичните промени са необходими и неотложни. „В същото време тези мерки следва да се запазят в рамките на постигнатите вече договорености, без допълнително повишаване на изискванията и при отчитане на състоянието и перспективите за развитие на националните енергийни системи. България не може да допусне загуба на конкурентоспособност в енергетиката и ще работи за запазването на социалните права на работещите в сектора“, подчертава президентът. \r\n„Отстоявам тази позиция от встъпването си в длъжност като президент и я представих на заседанията на Европейския съвет в началото на 2017 г., още преди сформирането на настоящото правителство. По мое указание служебният министър Костова я постави на заседанието на Съвета на министрите по околна среда на ЕС, на което страната ни призова за постигане на укрепена схема за търговия с емисии, с ясни и предвидими правила и защита на конкурентоспособността на индустрията“, допълва Радев. По думите му още тогава България не е приела възможността за ревизия на вече определената цел за намаляване на емисиите. „Заявих категорично тази позиция и на пресконференцията след срещата ми с президента на Полша Анджей Дуда преди няколко дни“, добавя държавният глава. \r\n„Утре, 30 ноември, предстои да приема представители на КНСБ и КТ „Подкрепа“ по тяхна молба, за да чуя мнението на синдикатите, което, убеден съм, ще бъде в съзвучие с вече изразената от мен позиция“, е написал още президентът.", "date": "2018.11.29", "title": "Президентът Румен Радев: България не може да допусне загуба на конкурентоспособност в енергетиката и ще работи за запазването на социалните права на работещите в сектора"}
{"url": "http://www.focus-news.net/news/2018/11/29/2596109/ek-mariya-gabriel-vrachi-nagradi-za-transkribirane-na-sadarzhanie-v-tsifrovata-biblioteka-evropeana.html", "text": "Българският еврокомисар по цифровата икономика и общество връчи наградите в състезанието за най-точно и бързо транскрибиране на документи, публикувани в цифровата онлайн библиотека Европеана, свързани с Първата световна война. На финала в Брюксел вчера премериха сили победителите от кръговете в държавите членки, а наградата грабна отбор от Италия, съобщават от  Отдел \"Преса и медии\" на Представителство на ЕК в България . \r\nСъбитието се провежда в рамките на Европейската година на културното наследство и цели да покаже проекти на Европеана за цифрово културно наследство, съсредоточени върху съхранението и споделянето на спомени от Първата световна война. През 2011 г. Европеана покани европейските граждани и културни институции да разкажат историята на войната по нов начин, като помагат за изграждането на цифровата колекция Европеана 1914-1918. Колекцията е сред най-големите онлайн ресурси и нейното съдържание е използвано като основа за провеждането на състезанието и създаването на видео игра,  базирана отчасти на реални събития и истории от колекцията.  \r\nПри обявяването на победителите и връчването на наградите Мария Габриел отбеляза  състезанието като отличен пример за ангажирането на гражданите, държавите членки и институциите за съхраняването на европейското културно наследство,  по-доброто му разбиране, разпространение и достъп с помощта на цифровите технологии.  \r\n„Тази година отбелязваме и 10-годишнината от създаването на Европеана, която е не само онлайн платформа, а инициатива, привличаща професионалистите в областта на културното наследство заедно по безпрецедентен начин. Europeana е ключово действие и в стратегията ни Digital4Culture, която предвижда подкрепа за цифрови инструменти за увеличаване на достъпа и разбирането на културните ценности и засилване сътрудничеството и ефективността на европейските публични и културни пространства“, заяви комисар Габриел.", "date": "2018.11.29", "title": "ЕК: Мария Габриел връчи награди за транскрибиране на съдържание в цифровата библиотека Европеана"}
{"url": "http://www.focus-news.net/news/2018/11/29/2596113/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta-nyama-naseleni-mesta-bez-elektrichestvo.html", "text": "Обстановката в област Благоевград е напълно спокойна. Това каза за  Радио „Фокус“ – Пирин  областният управител Бисер Михайлов. „Нямаме регистрирани повишения в нивата на двете основни реки – Струма и Места за изминалото денонощие като те остават в позицията на ниските води. По отношение републиканската пътна мрежа – няма въведени ограничения на пътни превозни средства. Пътните настилки са опесъчени. Участъците, в които може да има поледици са обработени с препарати срещу заледявания. Нямаме населени места без електрическа енергия, които да не са захранени“, каза още Михайлов. Той добави, че до този момент няма постъпили в Областния ситуационен център сигнали за инциденти. \r\nЛивия НИНОВА", "date": "2018.11.29", "title": "Бисер Михайлов, областен управител на Благоевград: Спокойна е обстановката в областта, няма населени места без електричество"}
{"url": "http://www.focus-news.net/news/2018/11/29/2596112/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ескалацията между Русия и Украйна, плановете за създаване на европейска армия, проблемите, свързани с наближаващото излизане на Великобритания от структурите на Общността и затоплянето в турско-германските отношения са част от основните теми, върху които акцентират европейските печатни издания. \r\n***  Проектът за европейска армия се приема добре в Германия, макар ентусиазмът, който да предизвика, да се сблъсква с липсата на разбирателство между Берлин и Париж по въпроса. В двете ключови европейски столици имат различна представа, когато говорят за европейска армия. Германците се стремят към създаването й не заради защитата на Европа, а за да бъде запазена идеята за „европейския дом“. Остава неясно обаче дали канцлерът на ФРГ Ангела Меркел и френският президент Еманюел Макрон ще намерят общ знаменател, коментират в редакцията на водещия парижки ежедневник  Le Monde . \r\nАко Германия можеше, щеше да регистрира авторското право на понятието „европейска армия\", тъй като Берлин го използва наляво и надясно от десетилетия. От своя страна Меркел побърза да го подкрепи с речта си в Европейския парламент от 14 ноември. Най-изненадващото нещо в ситуацията не беше промяната в ролите, а реакцията на германците. Тя отразява две неща. На първо място Париж и Берлин говорят за различни европейски армии. Освен това Германия е на мнение, че избраното от Макрон време не е подходящо.  \r\nНапомнянето за френско-германската дружба не може да скрие факта, че Берлин и Париж се придържат към различна логика, когато говорят за европейската армия. В Страсбург Ангела Меркел говори за нейното формиране, но причината, за която спомена тя, казва много: войната между европейците ще бъде невъзможна. Това отразява традиционната германска концепция, според която сигурността предполага политическа интеграция. По този начин Берлин се стреми да създаде европейска армия, чиято задача ще бъде не да защитава Европа, а да запази „европейския дом“.  \r\nСега, когато европейският проект е под въпрос заради Брекзит, както и заради ситуацията в редица други страни - от Италия до Полша, запазването на ЕС става още по-важно. За канцлера европейската армия е един от начините за продължаване на интеграцията.  \r\nОт редакцията са категорични – необходима е дискусия за разрешаване на проблемите в Общността, като са изтъкнати четири приоритетни области за разговори. Заключението е, че несигурността за бъдещето на отношенията между ЕС и САЩ, а също и заплахата за Европа, произтичаща от Русия и тероризма, принуждават Брюксел да действа във все повече и различни ситуации. Затова Берлин и Париж трябва да започнат да разговарят не един на друг, а един с друг. \r\n***  В интервю за германския вестник  BILD  държавният глава на Украйна Петро Порошенко отхвърли твърденията на руския президент Владимир Путин, който свърза инцидента в Азовско море с целите на предизборната кампания на украинския лидер . \r\n„Не вярвайте на лъжите на Путин. Това е нелепо. Спомнете си какво каза на света – че в Крим няма руски войници. Спомняте ли си, че той каза също, че и в Източна Украйна няма руски войници? Или за отравяне на бившия си агент в Солзбъри? Путин разказва приказки на света, сега също“, подчерта Порошенко.  \r\n„Агресивната политика на Русия е неприемлива – първо беше Крим, след това Източна Украйна, сега иска и Азовско море. Единственият език, който разбира (Русия) е този на единството на западния свят“, подчерта Порошенко, като допълни, че целта на Путин е да върне „старото руско царство“.  \r\nВ отговор на въпрос дали Германия трябва да изпрати военни кораби в Азовско море, украинският президент подчерта, че страната е „един от най-близките ни съюзници“. Той изрази надежда, че „страните от НАТО имат готовност да изпратят кораби в Азовско море, за да помогнат на Украйна при необходимост и да гарантират сигурността й“. \r\nКоментирайки очакванията си от Германия, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“. \r\n***  Турция очаква през следващата година да бъдат регистрирани рекордни нива на икономическо сътрудничество с Германия, отбелязва австрийският национален ежедневник  Der Standard . \r\nС оглед на затоплянето в двустранните отношения, вицепредседател управляващата в Анкара „Партия на справедливостта и развитието“ Девдед Йълмаз заяви, че очаква търговският обмен между Берлин и Анкара да се увеличи с над 40 млрд. долара през настоящата и с до 50 млрд. долара през следващата, 2019 г. \r\n„Това може да бъде постигнато лесно с оглед на мащаба на нашите икономики“, обясни Йълмаз, като подчерта, че Анкара се надява подновеното икономическо сътрудничество да включва деликатния сектор на отбраната.  \r\nПоради кризата в германско-турските отношения и турската намеса във войната в Сирия, германското правителство одобри с неохота доставките на оръжие и други въоръжения за Анкара. „Турция и Германия са съюзници, затова трябва да работим заедно за регионална и глобална сигурност\", подчерта Йълмаз, като допълни, че това включва сътрудничество в областта на въоръженията в полза на двете страни. Той изрази надежди, че през следващата година в Турция ще се завърнат и рекорден брой германски туристи. \r\n*** Великобритания ще бъде потопена в най-дълбоката си рецесия от 30-те години на миналия век, ако страната напусне Европейския съюз без споразумение  предупреди „Банк ъф Ингланд“ вчера, цитирана от вестник  The Times . \r\nЦените на жилищата могат да паднат с 30%, лихвените проценти да се покачат до 5,5%, а икономиката да се свие с 8% - по-голямо свиване, отколкото след финансовата криза през 2008 г.,показва най-лошия сценарий. \r\nБен Бродбент, един от заместник-гуверньорите на банката, каза, че това ще бъде по-лошо от всяка криза, тъй като \"се върнахме обратно на злато\", както когато икономиката катастрофира през  1930 г. През финансовата криза през 2008 г. британската икономика се сви с 6,3%. \r\nБанката даде оценката си часове след като правителството  анализира, че икономиката ще се свие при всички варианти на Брекзит. \r\nФинансовият министър Филип Хамънд каза, че в \"чисто икономически смисъл\" Великобритания ще бъде по-зле, отколкото ако остане в Европейския съюз. В парламента обаче Тереза Май каза, че анализът на правителството не означава, че страната ще бъде \"по-бедна в бъдеще, отколкото сме днес\". \r\nАнализите на Банката и правителството, които бяха наречени \"измамни\" и \"нереалистични\" от „брекзитърите“, очертават различни сценарии на Брекзит, включително ако парламентът не одобри  споразумението с Брюксел и Великобритания напуснаха ЕС през март без споразумение или преходен период. \r\nАнализът на кабинета показа, че икономиката ще се свие до 3.1% за период от 15 години, дори ако премиерът успее да постигне споразумение и да осигури \"безпроблемни\" отношения с ЕС. \r\n***", "date": "2018.11.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/29/2596111/kyustendil-spokoyna-e-meteorologichnata-obstanovka-v-grada-nyama-postapvali-signali-za-problemi-zaradi-zimnite-usloviya.html", "text": "Спокойна е метеорологичната обстановка в Кюстендил, няма постъпвали сигнали за проблеми заради зимните условия. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му снежна покривка се е образувала единствено във високопланинските райони. Пътищата са обработени и почистени. Няма постъпвали сигнали за проблеми, касаещи метеорологичната обстановка. Към момента времето е облачно, духа слаб вятър, но е без валежи. „Имаме готовност за реакция при възникване на определена ситуация. Фирмата за пътно поддържане също е в готовност. Действаме по актуализираните общински планове”, каза Ивайло Чалъков. По думите му за област Кюстендил днес не са издавани кодове за опасни метеорологични явления. \r\nВенцеслав ИЛЧЕВ", "date": "2018.11.29", "title": "Кюстендил: Спокойна е метеорологичната обстановка в града, няма постъпвали сигнали за проблеми заради зимните условия"}
{"url": "http://www.focus-news.net/news/2018/11/29/2596114/pernik-patnata-obstanovka-na-teritoriyata-na-oblastta-e-normalna-pri-zimni-usloviya-22-patnopochistvashti-mashini-rabotyat-na-am-struma-i-am-lyulin.html", "text": "Пътната обстановка на територията на област Перник е нормална при зимни условия. Това съобщиха от  Областната администрация . Пътните настилки са предимно мокри, по усойните и планински райони частично заледени, обработени и проходими при зимни условия. Няма затворени пътища и въведени ограничения. Има навявания в района на селата Мещица и Вискяр.  \r\n22 пътнопочистващи машини работят на АМ „Струма“ и АМ „Люлин“, а 31 общо в общините - Перник, Радомир, Брезник, Трън, Земен и Ковачевци.  \r\nЗаради скъсани проводници е временно преустановено електричеството в район от селата Драгичево и Мало Бучино. От ЧЕЗ съобщават, че техни екипи работят и аварията ще бъде отстранена в рамките на час.  \r\nОт КАТ - Перник информират, че през изминалото денонощие са станали няколко леки ПТП-та в района на община Радомир и община Перник, както и едно тежко в правия участък между селата Мещица и Вискяр /община Брезник/. Вероятната причина за тях е несъобразена скорост и от части зимната обстановка.  \r\nНивото на язовир „Студена” не се е повишило. Общият обем е 25, 200 000 м3, а наличният към 08.30 часа на 29 ноември е 13, 831 400 м3.  \r\nОт АПИ напомнят, че шофьорите трябва да карат внимателно, да спазват правилата за движение, необходимата дистанция и да не предприемат резки маневри.", "date": "2018.11.29", "title": "Перник: Пътната обстановка на територията на областта е нормална при зимни условия, 22 пътнопочистващи машини работят на АМ „Струма“ и АМ „Люлин“"}
{"url": "http://www.focus-news.net/news/2018/11/29/2596084/s-kvorum-ot-126-narodni-predstaviteli-zapochna-plenarnoto-zasedanie-na-koeto-se-prodalzhava-s-rabotata-po-byudzheta-za-2019-g.html", "text": "С кворум от 126 народни представители започна пленарното заседание, на което депутатите продължават работа по бюджета за 2019 г., предаде репортер на  Агенция „Фокус” . Необходимите за кворума са 121 депутати. Депутатите вече приеха бюджетите на НЗОК и ДОО за 2019 г. Работата по Закона за бюджета на държавата започна още във вчерашния ден и продължи до късно вечерта.  \r\nДепутатите ще разгледат бюджета на КП КОНПИ, на Националното бюро за контрол на специалните разузнавателни средства, на Държавна агенция „Национална сигурност“, на НСО, Държавна агенция „Разузнаване“ и други.  \r\nНа вниманието на народните представители се поставят бюджетите на КЗК, КЕВР, СЕМ, КФН, ЦИК, ДФ „Земеделие“.  \r\nНародното събрание трябва да разгледа и бюджетните трансфери с общините. Общата субсидия за делегираните от държавата дейности е в размер на 3,2 млрд. лв. Предвиденият трансфер за общините за зимно поддържане и снегопочистване на общински пътища е в размер на 38,2 млн. лв. За капиталови разходи в бюджета са разписани 179,1 млн. лв. \r\nДеница КИТАНОВА", "date": "2018.11.29", "title": "С кворум от 126  народни представители започна пленарното заседание, на което се продължава с работата по бюджета за 2019 г."}
{"url": "http://www.focus-news.net/news/2018/11/29/2596115/montana-zaleden-no-pochisten-i-opesachen-e-patyat-prez-prohoda-petrohan.html", "text": "Заледен, но почистен и опесъчен е пътят през прохода Петрохан, съобщиха за  Радио „Фокус“ – Видин  от Областно пътно управление – Монтана. Пътят през прохода е проходим при зимни условия. Остава в сила забраната за преминаване на автомобили над 12 тона. В област Монтана пътищата са заледени, почистени и опесъчени.  \r\nВ сутрешните часове няма аварирали тежкотоварни автомобили на главен път Е 79, няма затворени пътни участъци. \r\nАнна ЛОЗАНОВА", "date": "2018.11.29", "title": "Монтана: Заледен, но почистен и опесъчен е пътят през прохода Петрохан"}
{"url": "http://www.focus-news.net/news/2018/11/29/2596118/dobrich-kolednata-elha-v-grada-greyva-na-7-dekemvri.html", "text": "Светлините на Коледната елха в Добрич ще бъдат запалени от кмета Йордан Йорданов от 17.00 часа на 7 декември на площад „Свобода“. Това съобщиха от пресцентъра на  Община град Добрич . Вече трета година символът на Коледа е живо дръвче, което е високо 12 метра и ще блесне с над 4000 хиляди разноцветни лампички, украшения и сребърни гирлянди. И тази година малчуганите ще се радват и ще могат да запазят красиви спомени до светещи триизмерни шейна и елен. Дядо Коледа ще пристигне на площада и ще е гост на детското тържество, за да отвори сърцата на всички за предстоящите светли празници. За да провокира въображението на децата, Община Добрич организира и тази година конкурс за коледна картичка. Най – оригиналните картички ще бъдат изпратени като коледно пожелание до партньори на общината и дипломатически мисии. Целият месец декември е изпълнен с много коледни концерти, изложби и събития, които не само ще допринесат за празничната атмосфера, но и ще разкрият магнетичния дух на Коледа.", "date": "2018.11.29", "title": "Добрич: Коледната елха в града грейва на 7 декември"}
{"url": "http://www.focus-news.net/news/2018/11/29/2596116/sofiya-60-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "60 души са нощували в Центъра за кризисно настаняване на бездомни хора. Това съобщи за  Агенция „Фокус“  Драгослава Лунджова – социален работник в Центъра за кризисно настаняване в кв. „Захарна фабрика“. По думите ѝ нощта е преминала спокойно без тежки случаи.", "date": "2018.11.29", "title": "София: 60 души са нощували в Центъра за кризисно настаняване на бездомни хора"}
{"url": "http://www.focus-news.net/news/2018/11/29/2596117/petar-paunov-kmet-na-kyustendil-byudzhetat-za-2019g-tryabva-da-bade-otvoren-za-poveche-investitsii.html", "text": "Бюджетът за 2019 г. трябва да бъде отворен за повече инвестиции. Това каза в интервю за сутрешният блок „Добро утро България“ на  Радио „Фокус“  Петър Паунов, кмет на Кюстендил. Той добави, че бюджетът е с тенденция отново към повишаване на възможностите в областта на образованието. Кметът на Кюстендил каза, че трябва да се търси начин как да се подобрят инвестиционните темпове за да се задържат младите кадри у нас. „И когато бележим ръст в областта на туризма, когато се подобрява работата на културните институти, образователните ни също партньори, всички училища, детски градини са на изключително високо ниво. В момента спокойно можем да застанем с открито лице към всеки от инвеститорите. Социалната ни среда също мисля, че е добре балансирана. Необходими са, виждаме и реформите в национален мащаб, така че се надявам, когато се подобрят стандартите и в социалната сфера, вече окончателно и тази тема да бъде затворена. И оттук нататък и сериозните инвеститори – това е предизвикателството на 2019-а за Кюстендил“, поясни кметът. Петър Паунов заяви, че Кюстендил е добил облик на модерен, съвременен град. Годишните конгреси на СПА асоциацията и на Асоциацията на българските туроператори са с категоричното заключение, че потенциалът на града е изключителен и оттук нататък Кюстендил е дестинацията на бъдещето, поясни градоначалникът.", "date": "2018.11.29", "title": "Петър Паунов, кмет на Кюстендил: Бюджетът за 2019г. трябва да бъде отворен за повече инвестиции"}
{"url": "http://www.focus-news.net/news/2018/11/29/2596120/afp-yunesko-dobavi-rege-muzikata-kam-spisaka-na-svetovnoto-kulturno-nasledstvo.html", "text": "ЮНЕСКО добави реге музиката към Списъка на световното културно и природно наследство, предава  AFP , като допълва, че специфичният стил стана популярен на световно ниво, благодарение на изпълнители като Боб Марли. \r\nЮНЕСКО добави жанра, произхождащ от Ямайка, към колекцията си от „нематериално културно наследство\", заслужаваща защита и популяризиране. Тереза Герова", "date": "2018.11.29", "title": "AFP: ЮНЕСКО добави реге музиката към Списъка на световното културно наследство"}
{"url": "http://www.focus-news.net/news/2018/11/29/2596122/inspektoratat-kam-vss-zvarshi-kompleksnata-planova-proverka-na-deynostta-na-nakazatelnata-kolegiya-na-vks-proverkata-pokazva-dobra-organizatsiya-na-administrativnata-deynost-na-sada.html", "text": "Инспекторатът към Висшия съдебен съвет (ИВСС) извърши комплексната планова проверка на дейността на Наказателната колегия на Върховния касационен съд (ВКС) и тематична проверка, предвидени в Годишната програма на ИВСС за 2018 г. Проверката обхваща периода от 1 януари 2016 г. до 31 декември 2017 г. Това съобщиха от  ИВСС . Изготвен е Акт за резултати, срещу който не са подадени възражения и е окончателен. Проверката показва добра организация на административната дейност на съда. Не са установени нарушения при образуването, разпределението, движението и приключването на делата. Процесът на обслужване на гражданите е максимално оптимизиран.  \r\nРазпределението на делата се извършва на принципа на случайния подбор и в съответствие с действащите в съда правила. В Наказателна колегия няма обособени постоянни състави. Те се формират на случаен принцип с компютърен подбор два пъти годишно. \r\nПроверката не констатира нарушения при образуването и разпределението на делата. \r\nНасрочването на делата се извършва от председателите на отделения в Наказателната колегия, като се съобразява техния брой с правната и фактическата им сложност. Делата се насрочват в срок от 30-40 дни от образуването им, в първия възможен свободен заседателен ден на съдията-докладчик. \r\nРазглеждането и приключването на делата се извършва по реда и в сроковете, предвидени в НПК. \r\nДелата, най-често се разглеждат и приключват в едно съдебно заседание. Отлагат се само при наличието на законоустановените предпоставки. \r\nПрез проверявания период няма спрени и прекратени по давност наказателни производства, както и разгледани по реда на чл. 354, ал. 5 НПК, с възобновено съдебно следствие.  \r\nНяма постановени оправдателни присъди по дела с предмет корупционни престъпления, извършени от съдии, прокурори и следователи и лица, заемащи висши държавни длъжности. \r\nСъдебните актове се изготвят в срок. Констатираните изключения са единични случаи, предимно по дела с фактическа и правна сложност или при наличие на обективни причини, което не се отразява на дейността на колегията като цяло. \r\nЗапазва се съотношението между свършените и разгледаните дела през всяка от проверените години, като през 2016 г. е 82.5%, а през 2017 г. – 80.5%. През 2016 г. са разгледани 1638 дела, а през 2017 – 1637. Приключените със съдебен акт дела през 2016 г. са 1352, а през 2017 г. - 1317. \r\nС оглед спазване принципа на разглеждане и решаване на делата в разумен срок, председателят на ВКС е издавал заповеди, с които е задължавал заместник-председателите на ВКС и председателите на колегии в определен срок да представят писмен доклад за необявените съдебни актове по делата и за причините, довели до забавеното им изготвяне и е определял срок, в който съдиите да изготвят съдебните актове. От статистичеките данни се установява, че предприетите мерки от председателя и заместник-председателя и ръководител на Наказателната колегия са се оказали ефективни и са постигнали необходимия резултат. \r\nС оглед направените констатации Инспекторатът към ВСС е отправил препоръка председателят на ВКС и председателят на Наказателната колегия  да продължат предприетите мерки за контрол по спазването на сроковете за изготвяне на съдебните актове  по чл. 354, ал. 4 НПК до преодоляване на забавянията. \r\nАктът е публикуван на  .", "date": "2018.11.29", "title": "Инспекторатът към ВСС звърши комплексната планова проверка на дейността на Наказателната колегия на ВКС, проверката показва добра организация на административната дейност на съда"}
{"url": "http://www.focus-news.net/news/2018/11/29/2596125/smolyan-15-sm-e-snezhnata-pokrivka-v-pamporovo.html", "text": "Не са подходящи условията за туризъм в Родопите, съобщи за  Радио „Фокус“ – Смолян  дежурният в Планинската спасителна служба към Българския Червен кръст в Пампорово. Снежната покривка в курорта е 15 см и продължава да вали сняг. Температурата на въздуха е минус 8 градуса. Лифтовете не работят. Спасителите не препоръчват на туристите да излизат в планината. През изминалото денонощие не са постъпвали сигнали за инциденти с туристи. \r\nНели ГЕРГЬОВСКА", "date": "2018.11.29", "title": "Смолян: 15 см е снежната покривка в Пампорово"}
{"url": "http://www.focus-news.net/news/2018/11/29/2596100/danail-kirilov-gerb-s-mashinite-nito-spestyavame-vreme-nito-premahvame-riska-ot-manipulatsiya-na-vota.html", "text": "С машините нито спестяваме време, нито премахваме рисковия период, който да ограничи възможността за манипулация на вота. Това каза председателят на Правна комисия и депутат от ГЕРБ Данаил Кирилов по време на дебатите по бюджета на ЦИК за 2019 г., предаде репортер на  Агенция „Фокус“ . „Тъй като сме свидетели на опит да се политизира разпоредбата, която обсъждаме, ще дам много данни и обстоятелства, които са известни на колегите, но те предпочитат да не ги споменават, за да можем да усетим полъха на умната реформаторска красота, която слушахме в миналия парламент. От опозицията трябва да си спомнят, че възложихме на ЦИК две групи дейности“, каза Кирилов. По думите му едните касаят дистанционното гласуване, а другите - машинното. „Този състав на ЦИК направи два анализа, като ги изпрати на парламента“, допълни още Кирилов. По думите му ЦИК не може, не трябва, не бива и няма смисъл да организира изпращане на машини във всяка една секция, дори тези, които са за гласуване извън България. „Няма как да изпрати машина във всеки кораб. Няма смисъл, подвижните СИК също да бъдат оборудвани с машини. Това е изключително нецелесъобразно и по никакъв начин не помага за истината на вота“, каза Кирилов. Той обърна внимание, че с машините нито се спестява време, нито се премахва рисковият период, който да ограничи възможността за манипулация.  Кирилов заяви, че по тази причина ГЕРБ са предложили да се обсъди отпадането на машинното гласуване само за критичната категория секции. „Ще видите, че това не се предпочита като способ за гласуване от избирателите“, допълни още Кирилов. \r\nДеница КИТАНОВА", "date": "2018.11.29", "title": "Данаил Кирилов, ГЕРБ: С машините нито спестяваме време, нито премахваме риска от манипулация на вота"}
{"url": "http://www.focus-news.net/news/2018/11/29/2596126/mvr-trima-dushi-sa-zaginali-a-36-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 36 са ранени при 31 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 40 леки и 4 тежки пътни инцидента, при които са пострадали петима. От началото на годината са станали 6202 пътнотранспортни произшествия, при които са загинали 566 души, а 7858 са пострадали. \r\nДанните за 2018 г. са динамични и не се считат за окончателни. При сравнение с реалните данни за загиналите (610) през същия период на 2017 г. се отчитат 44 (четиридесет и четирима) по-малко загинали участници в движението по пътищата през 2018 г.", "date": "2018.11.29", "title": "МВР: Трима души са загинали, а 36 са ранени при катастрофи в страната през изминалото денонощие"}
{"url": "http://www.focus-news.net/news/2018/11/29/2596123/tsvetan-tsvetanov-gerb-bsp-sa-nesposobni-nikoy-nyama-da-im-povyarva-i-da-im-dade-da-upravlyavat.html", "text": "Никой няма да даде на БСП доверие. Вие сте неспособни, никой няма да ви повярва и да ви даде да управлявате.Това каза председателят на ПГ на ГЕРБ Цветан Цветанов в отговор на питането на депутата Георги Свиленски от БСП дали е готов да изведе партията на избори с машинно гласуване, предаде репортер на  Агенция „Фокус“ . „Цялата демократична българска общност не е забравила случая „Костинброд“, заяви той. „Къде беше тогава Мая Манолова, която сега е омбудсман“, попита Цветан Цветанов. „За да постигнете някаква победа правите фалшиви новини“, обърна се Цветанов към БСП. „Това ще бъде първата загуба, която ще понесе Георги Свиленски като председател на предизборния щаб на БСП“, обяви председателят на ПГ на ГЕРБ. „Представяте „Визия за България“ пред 10 човека. Когато се срещаме с предприемачите, залите са препълнени“, каза още Цветан Цветанов. \r\nБиляна ИВАНОВА", "date": "2018.11.29", "title": "Цветан Цветанов, ГЕРБ: БСП са неспособни, никой няма да им повярва и да им даде да управляват"}
{"url": "http://www.focus-news.net/news/2018/11/29/2596097/le-monde-v-parizh-i-berlin-govoryat-za-razlichni-evropeyski-armii.html", "text": "Проектът за европейска армия се приема добре в Германия, макар ентусиазмът, който да предизвика, да се сблъсква с липсата на разбирателство между Берлин и Париж по въпроса. В двете ключови европейски столици имат различна представа, когато говорят за европейска армия. Германците се стремят към създаването й не заради защитата на Европа, а за да бъде запазена идеята за „европейския дом“. Остава неясно обаче дали канцлерът на ФРГ Ангела Меркел и френският президент Еманюел Макрон ще намерят общ знаменател, коментират в редакцията на водещия парижки ежедневник  Le Monde . \r\nАко Германия можеше, щеше да регистрира авторското право на понятието „европейска армия\", тъй като Берлин го използва наляво и надясно от десетилетия. От своя страна Меркел побърза да го подкрепи с речта си в Европейския парламент от 14 ноември. Най-изненадващото нещо в ситуацията не беше промяната в ролите, а реакцията на германците. Тя отразява две неща. На първо място Париж и Берлин говорят за различни европейски армии. Освен това Германия е на мнение, че избраното от Макрон време не е подходящо.  \r\nНапомнянето за френско-германската дружба не може да скрие факта, че Берлин и Париж се придържат към различна логика, когато говорят за европейската армия. В Страсбург Ангела Меркел говори за нейното формиране, но причината, за която спомена тя, казва много: войната между европейците ще бъде невъзможна. Това отразява традиционната германска концепция, според която сигурността предполага политическа интеграция. По този начин Берлин се стреми да създаде европейска армия, чиято задача ще бъде не да защитава Европа, а да запази „европейския дом“.  \r\nСега, когато европейският проект е под въпрос заради Брекзит, както и заради ситуацията в редица други страни - от Италия до Полша, запазването на ЕС става още по-важно. За канцлера европейската армия е един от начините за продължаване на интеграцията.  \r\nОт редакцията са категорични – необходима е дискусия за разрешаване на проблемите в Общността, като са изтъкнати четири приоритетни области за разговори. Заключението е, че несигурността за бъдещето на отношенията между ЕС и САЩ, а също и заплахата за Европа, произтичаща от Русия и тероризма, принуждават Брюксел да действа във все повече и различни ситуации. Затова Берлин и Париж трябва да започнат да разговарят не един на друг, а един с друг. Тереза Герова", "date": "2018.11.29", "title": "Le Monde: В Париж и Берлин говорят за различни европейски армии"}
{"url": "http://www.focus-news.net/news/2018/11/29/2596107/yordan-tsonev-dps-apeliram-debatat-za-byudzheta-na-tsik-da-ne-se-prevrashta-v-debat-za-i-protiv-mashinnoto-glasuvane.html", "text": "Апелирам дебатът за бюджета на ЦИК да не се превръща в дебат „за“ и „против“ машинното гласуване. Това каза народният представител от ПГ на ДПС Йордан Цонев по време на дебатите по бюджета на ЦИК за 2019 г., предаде репортер на  Агенция „Фокус“ .  „Смятам, че в тази зала има консенсус, че машинното гласуване трябва да бъде въведено в пълен обем. Разбира се, със съответните изключения за подвижните секции и с малък брой избиратели“, заяви още Цонев. Според него 5 млн. лв. не стигат за машина, но и цифрите от порядъка на 50 млн. лв., каквото е предложението на БСП също са нереални. „Машинно гласуване трябва да има, трябва да бъде обезпечено, но тези неща трябва да се случат тук по възможно най-икономичния и директен път за това“, посочи още депутатът от ДПС. Цонев попита министърът на финансите Владислав Горанов как предпочита да бъде обезпечена ЦИК с пари за направата на такива машини - като се промени бюджета или като каже как ще ги даде от резерва и добави, че техниката да има резерв е предпочитан модел на сегашното управление.   \r\nДеница КИТАНОВА", "date": "2018.11.29", "title": "Йордан Цонев, ДПС: Апелирам дебатът за бюджета на ЦИК да не се превръща в дебат „за“ и „против“ машинното гласуване"}
{"url": "http://www.focus-news.net/news/2018/11/29/2596119/dimitar-manolov-kt-podkrepa-ako-kompleksat-maritsa-iztok-zatvori-shte-ostanem-bez-tok.html", "text": "Ако комплексът затвори, ще останем без ток. Ако случайно имаме, той ще бъде безбожно скъп. Няма алтернатива и никой няма да ни предложи ток на по-ниска цена от тази, която произвеждаме. Това заяви президентът на КТ „Подкрепа” Димитър Манолов в предаването в  „Здравей, България”  по  Нова телевизия . \r\n„По темата енергетика има образувана една коалиция от потърпевшите страни и ние настояваме България да бъде част от нея. Сред засегнатите страни са Германия и Полша”, допълни той.", "date": "2018.11.29", "title": "Димитър Манолов, КТ „Подкрепа”: Ако комплексът „Марица-изток” затвори, ще останем без ток"}
{"url": "http://www.focus-news.net/news/2018/11/29/2596127/tass-mezhdunarodnata-sreshta-za-siriya-v-astana-zavarshi-bez-opredelyane-na-kraen-srok-za-sazdavane-na-konstitutsionnata-komisiya.html", "text": "Единадесетата по ред Международна среща за Сирия, която се проведе в периода 28-29 ноември в столицата на Казахстан – Астана, завърши без определяне на краен срок за създаване на конституционната комисия, предава  TACC . \r\nВ заключителното изявление на страните-гаранти (Русия, Иран и Турция) след срещата се подчертава загрижеността от нарушенията на примирието в сирийската провинция Идлиб. „Разгледана е подробно ситуацията в идлибската зона на деескалация и е дадено потвърждение на готовността за цялостно спазване на меморандума за стабилизация в Идлиб от 17 септември 2018 г. В тази връзка е изразена загриженост от продължаващите нарушения на режима на прекратяване на бойните действия. Страните-гаранти заявиха, че ще засилят усилията си за съблюдаването му, включително чрез подобряване на работата на съвместния ирано-руско-турски координационен център“, обяви казахстанския външен министър Кайрат Абдрахманов. Уточнява се, че в рамките на срещата не е фиксиран срок за създаването на конституционния комитет, който трябва да бъде натоварен със задачата за изработването на новия основен закон на Сирия. \r\nСледващата среща за Сирия, 12-та по ред, ще бъде проведена през февруари догодина.  Тереза Герова", "date": "2018.11.29", "title": "ТАСС: Международната среща за Сирия в Астана завърши без определяне на краен срок за създаване на конституционната комисия"}
{"url": "http://www.focus-news.net/news/2018/11/29/2596131/pazardzhik-natovaren-e-trafikat-po-patya-pazardzhik-panagyurishte-patnite-nastilki-sa-opesacheni.html", "text": "Натоварен е трафикът по пътя Пазарджик-Панагюрище, пътните настилки са мокри, по високите части – заснежени, предаде репортер на  Радио „Фокус“ – Пазарджик . Движат се и много товарни автомобили в двете посоки. Пътните настилки в отсечката от село Левски до Панагюрище и от Панагюрище до село Панагюрски колонии са опесъчени. С особено внимание водачите на МПС трябва да преминават през поредицата от опасни завой около село Попинци. \r\nАлбена ЖИЛЕКОВА", "date": "2018.11.29", "title": "Пазарджик: Натоварен е трафикът по пътя Пазарджик-Панагюрище, пътните настилки са опесъчени"}
{"url": "http://www.focus-news.net/news/2018/11/29/2596129/georgi-svilenski-bsp-tsvetan-tsvetanov-se-strahuva-da-vavede-mashinno-glasuvane-iska-da-opredelya-pravilata-no-horata-iskat-demokratsiya.html", "text": "Цветан Цветанов се страхува да въведе машинно гласуване, иска да определя правилата, но хората искат демокрация. Това каза заместник-председателят на ПГ на „БСП за България“ Георги Свиленски в дуплика към Цветан Цветанов по време на дебатите по бюджета на ЦИК за 2019 г., предаде репортер на  Агенция „Фокус“.  По отношение на казаното от Цветан Цветанов, че цялата демократична българска общност не е забравила случая \"Костинброд\" и на въпроса му къде тогава е била Мая Манолова, Свиленски отговори: „Вземете се вижте с Мая Манолова и се разберете кой я е избрал за омбудсман“, каза Свиленски. „Нерде Мая Манолова, нерде зала „Арена Армеец“, допълни Свиленски.  „Не отговорихте на важното нещо готов ли сте да правите избори без манипулации? Даже на световното първенство въведоха машина. А вас ви е страх нещо, искате само вие да определяте нещата. Няма как да стане. Народът не го иска това нещо. Хората искат демокрация“, каза още Свиленски. \r\nДеница КИТАНОВА", "date": "2018.11.29", "title": "Георги Свиленски, БСП: Цветан Цветанов се страхува да въведе машинно гласуване, иска да определя правилата, но хората искат демокрация"}
{"url": "http://www.focus-news.net/news/2018/11/29/2596130/varna-zakasal-avtomobil-na-patya-za-selo-yarebichna-e-izteglen-s-tezhka-tehnika.html", "text": "Екип на една от пътноподдържащите фирми във Варненска област е изтеглил с тежка техника тази нощ закъсал автомобил на пътя между селата Яребична и Каменар. Това съобщи за  Радио „Фокус“ – Варна  началникът на отдела по гражданска защита в Общината Купен Пашов. По думите му сигналът е подаден около 02.00 часа. Автомобилът е закъсал заради усложнената метеорологична обстановка. През нощта и тази сутрин не са подавани други сигнали за бедстващи хора. По думи на Купен Пашов в момента основните пътни артерии във Варна се обработват с луга. \r\nДиана СТОЕВА", "date": "2018.11.29", "title": "Варна: Закъсал автомобил на пътя за село Яребична е изтеглен с тежка техника"}
{"url": "http://www.focus-news.net/news/2018/11/29/2596135/plovdiv-vsichki-meropriyatiya-ot-koledno-novogodishnata-programa-na-obshtina-asenovgrad-sa-posveteni-na-blagotvoritelnata-kampaniya-za-4-godishnata-eva.html", "text": "Всички мероприятия от коледно-новогодишната програма на Община Асеновград са посветени на благотворителната кампания за 4-годишната Ева Чолакова. Ще бъдат поставени благотворителни кутии в залите и на площада при външните изяви. Това съобщиха за  Радио „Фокус“ – Пловдив  от Общината. Рождественските празненства в града ще започнат от 17.30 часа на 3 декември на централния площад с детския спектакъл на Боби шоу „Коледно сияние”. Част от празничната програма са концерт на Петя Буюклиева с участието на Милена Костова и асеновградски детски музикални школи, също концерт „Коледна приказка”. В деня преди Коледа танцова формация „Етноритъм” ще посрещне жителите и гостите на Асеновград на площада с празничен концерт и много настроение, а новогодишната наздравица на 31-ви декември ще бъде с оркестър „Паскалев бенд” и традиционното шоу с фойерверки. \r\nПрограмата е богата с изяви и на местни танцови формации, музикални школи и други интересни събития. Единствената по рода си в България мултифункционална зала на големия художник Коста Форев ще бъде открита в Градска библиотека „Паисий Хилендарски” на 20 декември, от 17.30 часа. \r\nТони МИХАЙЛОВ", "date": "2018.11.29", "title": "Пловдив: Всички мероприятия от коледно-новогодишната програма на Община Асеновград са посветени на благотворителната кампания за 4-годишната Ева"}
{"url": "http://www.focus-news.net/news/2018/11/29/2596134/ria-novosti-sreshtata-putin-tramp-v-kuloarite-na-g-20-shte-se-sastoi-predvideni-sa-dva-chasa-za-pregovori-mezhdu-liderite.html", "text": "Срещата между държавния глава на Руската федерация Владимир Путин и президентът на САЩ Доналд Тръмп в кулоарите на форума на Г-20 в аржентинската столица Буенос Айрес ще се състои на 1 декември, неделя, а за преговорите между двамата световни лидери са предвидени два часа, съобщи за  РИА Новости  източник в една от делегациите. \r\nПрезидентите ще обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Тръмп и Путин ще търсят път за нормализация, подчерта по-рано съветникът на руския президент – Юрий Ушаков. Преговорите тет-а-тет ще продължат около 20 минути, след което в дискусиите ще се присъеднят ключови членове на двете делегации.   \r\nСъветникът на американския президент по въпросите за националната сигурност Джон Болтън на свой ред поясни, че преговорите между двамата лидери ще бъдат насочени към въпросите за сигурността, контрола над въоръженията и регионалните проблеми. \r\nПредходната пълноформатна среща между Путин и Тръмп се проведе през юли във финландската столица Хелзинки, припомня агенцията. Тереза Герова", "date": "2018.11.29", "title": "РИА Новости: Срещата Путин-Тръмп в кулоарите на Г-20 ще се състои, предвидени са два часа за преговори между лидерите"}
{"url": "http://www.focus-news.net/news/2018/11/29/2596138/sofiya-avtobus-se-e-zapalil-v-zadnata-chast-po-vreme-na-dvizhenie-v-rayona-na-26-27-km-na-avtomagistrala-trakiya-v-posoka-stolitsata.html", "text": "Автобус се е запалил в задната част по време на движение в района на 26-27 км на автомагистрала „Тракия“ в посока София. Това съобщиха от пресцентъра на  ОДМВР-София .   \r\nПътниците са изведени невредими. Изпратен е екип на пожарната. Движението в района на инцидента се регулира от полицейски служители. Сигналът е подаден към 10.12 часа.", "date": "2018.11.29", "title": "София: Автобус се е запалил в задната част по време на движение в района на 26-27 км на автомагистрала „Тракия“ в посока столицата"}
{"url": "http://www.focus-news.net/news/2018/11/29/2596128/prokuraturata-poiska-postoyanen-arest-za-sedemte-obvineni-za-uchastie-v-organizirana-prestapna-grupa-za-darzhane-i-razprostranenie-na-narkotitsi-ot-burgas-i-sofiya.html", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на седемте обвинени за участие в организирана престъпна група за държане и разпространение на наркотици от Бургас и София, задържани на 27 ноември. Това съобщиха от пресцентъра на  Прокуратурата . Осмият от групата е с „Парична гаранция“ и забрана да напуска страната. Очаква се съдът да насрочи час за заседанието по мерките. Агенция „Фокус“:  20 души бяха задържани в Бургас и София при операция на Специализираната прокуратура и ГДБОП срещу организирана престъпна група за разпространение на наркотици, проведена на 27 ноември 2018 г. Разследването установи, че групата е сформирана през февруари 2018 г. На територията на Бургас участниците в нея са разпространявали предимно марихуана, а в София – кокаин. При извършените обиски и претърсвания на адреси, ползвани от на обвинените, са намерени и иззети наркотици, както и други доказателства за престъпната им дейност. Част от задържаните са вече осъждани за разпространение на наркотици. Сред обвинените има лица от фен клуба на „Левски“ в Бургас. По-късно Специализираната прокуратура повдигна обвинения на осем лица от Бургас и София за участие в организирана престъпна група. На седем от тях е наложено задържане до 72 часа, осмият от групата е с „Парична гаранция“ и забрана да напуска страната.", "date": "2018.11.29", "title": "Прокуратурата поиска постоянен арест за седемте обвинени за участие в организирана престъпна група за държане и разпространение на наркотици от Бургас и София"}
{"url": "http://www.focus-news.net/news/2018/11/29/2596136/parlamentat-prie-byudzheta-na-tsik-za-2019-g.html", "text": "Парламентът прие бюджета на Централната избирателна комисия (ЦИК) за 2019 г., предаде репортер на  Агенция „Фокус“  . Разходите на комисията за 2019 г. възлизат на 4,9 млн. лв. За персонал са предвидени 3,8 млн. лв., а за капиталови разходи - 200 хил. лв. Парламентът отхвърли предложението на лидера на БСП Корнелия Нинова и група народни представители разходите на ЦИК да се увеличат с 50 млн. лв., заради въвеждането на машинното гласуване. През следващата година са предвидени избори за членове на Европейски парламент и местен вот. По време на дебатите зам.-председателят на ПГ на „БСП за България“ Драгомир Стойнев посочи, че ако управляващите не манипулират избори, трябва да осигурят 50 млн. лв. за машинно гласуване, каквото беше и предложението на БСП.  Председателят на Правна комисия и депутат от ГЕРБ Данаил Кирилов посочи, че с машините нито се спестява време, нито се премахват рисковете за манипулация на вота. Според \"Обединени патриоти\" може и президентският вот да е бил манипулиран, защото не е имало машинно гласуване. От ДПС апелираха дебатът за бюджета на ЦИК да не се превръща  в дебат „за“ или „против“ машинното гласуване, тъй като има консенсус, че то трябва да бъде въведено в пълен обем.   \r\nДеница КИТАНОВА", "date": "2018.11.29", "title": "Парламентът прие бюджета на ЦИК за 2019 г."}
{"url": "http://www.focus-news.net/news/2018/11/29/2596133/pazardzhik-mokra-i-opesachena-e-nastilkata-po-patya-belovo-pazardzhik-plovdiv.html", "text": "Натоварен е трафикът по пътя Белово-Пазарджик-Пловдив, предаде репортер на  Радио „Фокус“ – Пазарджик . Пътната настилка е мокра, опесъчена, по асфалта няма задържал се сняг. В района на ханче Септември и на изхода на Пазарджик в посока Пловдив има полицейски патрули, които следят за спазване ограниченията на скоростта. Струпване на автомобили има на двете кръгови кръстовища на моста на река Марица в Пазарджик. \r\nВаня НИКОЛОВА", "date": "2018.11.29", "title": "Пазарджик: Мокра и опесъчена е настилката по пътя Белово-Пазарджик-Пловдив"}
{"url": "http://www.focus-news.net/news/2018/11/29/2596140/targovishte-18-godishen-mladezh-e-zadarzhan-za-poboy-nad-negov-vrastnik-v-uchilishte-v-oblastniya-grad.html", "text": "На 28 ноември 2018 г., около 14.00 часа в сградата на средно училище в град Търговище 18-годишният З. В. е извършил непристойни действия, грубо нарушаващи обществения ред и изразяващи явно неуважение към обществото. Същият е нанесъл удари и е отправил заплахи и нецензурни думи към друг 18-годишен младеж от града. З.В. е задържан на основание чл. 72, ал. 1, т. 1 от Закона за МВР. По случая е образувано досъдебно производство по чл. 325, ал. 1 от Наказателния кодекс по описа на РУ-Търговище.", "date": "2018.11.29", "title": "Търговище: 18-годишен младеж е задържан за побой над негов връстник в училище в областния град"}
{"url": "http://www.focus-news.net/news/2018/11/29/2596121/georgi-svilenski-bsp-tsvetan-tsvetanov-gotov-li-e-da-izvede-gerb-na-izbori-s-mashinno-glasuvane.html", "text": "Цветан Цветанов готов ли е да изведе ГЕРБ на избори с машинно гласуване. Това каза заместник-председателя на ПГ на „БСП за България“ Георги Свиленски по време на дебатите по бюджета на ЦИК за 2019 г., предаде репортер на  Агенция „Фокус“ . Свиленски попита дали Цветанов е готов да прави избори само с бюлетини и припомни случая с „Арена Армеец“ от 2015 г. „Нямаше г-н Цветанов да брои десетата победа на ГЕРБ, а щеше да бъде първата загуба тогава“, допълни Свиленски. \r\nДеница КИТАНОВА", "date": "2018.11.29", "title": "Георги Свиленски, БСП: Цветан Цветанов готов ли е да изведе ГЕРБ на избори с машинно гласуване"}
{"url": "http://www.focus-news.net/news/2018/11/29/2596142/der-spiegel-germanskata-opozitsiya-zasilva-natiska-varhu-mo-zaradi-samneniya-za-nov-skandal-s-dyasna-radikalna-mrezha-v-bundesvera.html", "text": "Опозицията в Берлин засили натиска върху Министерството на отбраната след медийно разследване за предполагаема тайна мрежа  на крайнодесни в редиците на Бундесвера, съобщава водещото германско издание  Der Spiegel . \r\nСлед докладите в средствата за масова информация бе свикано заседание на парламентарната комисия по отбрана, но и след него останаха редица отворени въпроси.  От партията „Зелени“ настояха на следващата сесия на органа да бъдат изяснени събитията – при това в присъствието на представители на германската армия.  \r\nНа свой ред от „Левица“ коментираха, че опасността от разпространяването на крайнодесни идеологии в Бундесвера е „систематично тривиализирана“ от Берлин, при това в момент, в който  са налице „конкретни индикации за предполагаема дясна радикална мрежа, която е натрупала оръжия и е подготвена за сериозни актове на насилие“. И двете партии призоваха Министерството на отбраната, водено от Урсула фон дер Лейен (ХДС), да коментират по-подробно медийното проучване.  \r\nГерманското военно разузнаване обаче твърди, че няма няма информация за екстремистки мрежи в Бундесвера. Директорът му  Христофор Грам наскоро увери: „Политически мотивираното насилие не играе роля в Бундесвера\". Тереза Герова", "date": "2018.11.29", "title": "Der Spiegel: Германската опозиция засилва натиска върху МО заради съмнения за нов скандал с дясна радикална мрежа в Бундесвера"}
{"url": "http://www.focus-news.net/news/2018/11/29/2596124/plamen-dimitrov-knsb-minyorite-i-energetitsite-yasno-kazaha-che-se-boryat-za-badeshte-za-kompleksa-maritsa-iztok-energiynoto-sartse-na-balgariya.html", "text": "Миньорите и енергетиците ясно казаха за какво се борят. Искат бъдеще за комплекса „Марица-изток” - енергийното сърце на България. Там се произвежда около 45% от електроенергията”. Това каза президентът на КНСБ Пламен Димитров в предаването в  „Здравей, България”  по  Нова телевизия . \r\n„Тази мантра, че ТЕЦ-овете цапат е лъжа. Цапаме с въглищата и дървата в домакинствата. Еврокомисията има наказателна процедура срещу България заради фините прахови частици, които са над нормата. Ако има негативно решение с въглищните централи, това цапане ще стане доста по-голямо. Тоест екологичният аргумент не действа”, заяви Димитров. \r\nТой е на мнение, че ако няма устойчиво решение на въглищните централи, България няма да издържи на никакъв друг сценарий за осигуряването на ток. Президентът на КНСБ допълни, че ако до февруари няма решение, следващият протест ще бъде в Брюксел.", "date": "2018.11.29", "title": "Пламен Димитров, КНСБ: Миньорите и енергетиците ясно казаха, че се борят за бъдеще за комплекса „Марица-изток” - енергийното сърце на България"}
{"url": "http://www.focus-news.net/news/2018/11/29/2596143/kardzhali-shofyor-s-313-promila-alkoholna-proba-e-zadarzhan-v-ardino.html", "text": "Шофьор с 3,13 промила алкохолна проба е задържан в Ардино. Това съобщиха от  ОДМВР - Кърджали . 50-годишният шофьор се движил с лек автомобил „Фолксваген“ в града и бил проверен от полицаи около 18,30 часа. Тестът за алкохол отчел 3,13 промила. Издаден е талон за медицинско изследване  и е взета кръвна проба за анализ. Образувано е бързо производство и работата продължава разследващ полицай.", "date": "2018.11.29", "title": "Кърджали: Шофьор с 3,13 промила алкохолна проба е задържан в Ардино"}
{"url": "http://www.focus-news.net/news/2018/11/29/2596137/parlamentat-prie-byudzheta-na-dans-za-2019-g.html", "text": "Парламентът прие бюджета на Държавна агенция „Национална сигурност“ за 2019 година, предаде репортер на  Агенция „Фокус“ . Приходите в бюджета са в размер на 200 хил. лева, над 166 хил. лева от тях ще дойдат от глоби, санкции и наказателни лихви. Разходите са 115, 6 млн. лева. За персонал в агенцията държавата отпуска 101,7 млн. лева. 13,6 млн. лева е максималният размер на новите задължения за разходи, които могат да бъдат натрупани през 2019 година. \r\nДепутатите приеха и бюджета на Комисията за защита от дискриминация през следващата година. Разходите са в размер на над 2,7 млн. лева, по-голямата част от тях ще се разходват за персонала. Беше приет бюджетът и на Комисията за защита на личните данни. Приходите в бюджета са 100 хил. лева, цялата сума се формира от глоби, санкции и наказателни лихви. Разходите са малко над 2,9 млн. лева. 1,9 млн. лева от тях са разпределени за персонал. \r\nБиляна ИВАНОВА", "date": "2018.11.29", "title": "Парламентът прие бюджета на ДАНС за 2019 г."}
{"url": "http://www.focus-news.net/news/2018/11/29/2596132/yulian-angelov-obedineni-patrioti-mozhe-i-prezidentskiyat-vot-da-e-bil-manipuliran-zashtoto-ne-e-imalo-mashinno-glasuvane.html", "text": "Може и президентският вот да е бил манипулиран, защото не е имало машинно гласуване. Това каза секретарят на ПГ на „Обединени патриоти“ Юлиан Ангелов в дебатите по окончателното гласуване на бюджета на ЦИК, предаде репортер на  Агенция „Фокус“ . „БСП говорят, че през следващата година ще има и предсрочни избори“, коментира той. „Нека да направим четири избора в България, тогава да има и президентски избори“, посочи Юлиан Ангелов. „Какво правим, ако президентските избори са били манипулирани“, попита той. \r\nБиляна ИВАНОВА", "date": "2018.11.29", "title": "Юлиан Ангелов, „Обединени патриоти“: Може и президентският вот да е бил манипулиран, защото не е имало машинно гласуване"}
{"url": "http://www.focus-news.net/news/2018/11/29/2596146/planinskata-spasitelna-sluzhba-kam-bchk-shte-provede-preskonferentsiya-vav-vrazka-s-gotovnostta-za-zimniya-sezon-na-30-noemvri.html", "text": "Планинската спасителна служба (ПСС) към БЧК ще проведе пресконференция във връзка с готовността за зимния сезон на 30 ноември 2018 г. (петък), от 11.30 ч., в зала „София” на БЧК (бул. „Джеймс Баучер” 76). Това съобщиха от пресцентъра на  БЧК . \r\nВ деня на 85-годишнината от създаването си Планинската спасителна служба ще предостави на представителите на медиите подробна информация за: \r\n-        инциденти в планините от януари до декември 2018 г.; \r\n-        спасителни акции; \r\n-        готовност на отрядите в страната за зимния сезон; \r\n-        опасности в планината през зимата; \r\n-        поведение на ски пистите и извън тях. \r\nИнформация по тези теми, както и по повод 85-годишнината на ПСС ще предоставят председателят на БЧК акад. Христо Григоров, председателят на ПСС инж. Веселин Ганчев и директорът на службата Емил Нешев. \r\nОтбелязването на годишнината на ПСС ще се проведе от 18.30 ч. в зала „София“ на НС на БЧК, където пред поколения планински спасители ще бъде представена книгата „85 години Планинска спасителна служба в България“.", "date": "2018.11.29", "title": "Планинската спасителна служба към БЧК ще проведе пресконференция във връзка с готовността за зимния сезон на 30 ноември"}
{"url": "http://www.focus-news.net/news/2018/11/29/2596145/sofiya-vremenno-e-ogranicheno-dvizhenieto-ot-km-26-do-km-27-na-avtomagistrala-trakiya-v-posoka-sofiya-poradi-goryasht-avtobus.html", "text": "Временно е ограничено движението от км 26 до км 27 на автомагистрала \"Тракия\" в посока София поради горящ автобус. Това съобщиха от пресцентъра на  Агенция \"Пътна инфраструктура\" . Всички МПС изчакват на място.", "date": "2018.11.29", "title": "София: Временно е ограничено движението от км 26 до км 27 на автомагистрала \"Тракия\" в посока София поради горящ автобус"}
{"url": "http://www.focus-news.net/news/2018/11/29/2596139/api-blizo-900-mashini-pochistvaha-nastilkite-prez-noshtta-nad-1-metar-prespi-ima-na-patya-durankulak-kardam.html", "text": "Близо 900 машини почистваха републиканските пътища през изминалата нощ. Настилките са обработени и пътищата са проходими при зимни условия. Няма въведени ограничения по автомагистралите. Това съобщиха от пресцентъра на  Агенция \"Пътна инфраструктура\"  (АПИ). Нормализира се обстановката в Североизточна България. Предстои възстановяване на движението по път III-2904 Дуранкулак – Кардам, по който късно снощи трафикът за всички превозни средства бе ограничен поради снегонавявания. Роторен снегорин разчиства близо 9-километровия участък между селата Рогозина и Спасово. От силния вятър има преспи над 1 метър. \r\nВ област Бургас от придошлите води на река Велека е ограничено движението на леки автомобили до 3,5 т по път III-9901 Синеморец - Резово. \r\nЗаради зимните условия е ограничено движението на МПС над 12 т през Троянски проход и е забранено преминаването на МПС над 12 т с ремаркета и полуремаркета през „Превала“.  \r\nЦелогодишно е ограничено движението на МПС над 12 т през проходите „Петрохан“ и „Шипка“, на МПС над 10 т през „Вратник“ и „Твърдишки“, на МПС над 3,5 т през „Пампорово“ и „Дюлински“. Проходите „Твърдишки“ и „Върбишки“ са затворени за всички моторни превозни средства целогодишно. \r\nАгенция „Пътна инфраструктура“ апелира шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.29", "title": "АПИ: Близо 900 машини почистваха настилките през нощта, над 1 метър преспи има на пътя Дуранкулак - Кардам"}
{"url": "http://www.focus-news.net/news/2018/11/29/2596151/varna-granati-trotil-signalni-raketi-vazdushna-pushka-patroni-i-marihuana-sa-izzeti-ot-chasten-imot-v-zemlishteto-na-selo-konstantinovo.html", "text": "На 28 ноември т.г., около 16:45 часа, при полицейска проверка във връзка с разследване на случай, в частен имот, разположен в землището на село Константиново, са намерени и иззети 2 бр. ръчни гранати, 40 бр. патрони, над 150 гилзи с различен калибър, сигнални ракети – 25 бр., тротилова пресовка, въздушна пушка, като боеприпасите са незаконно притежавани. Това съобщиха от  ОДМВР - Варна . Намерени са също суха тревиста маса, големи саксии и помещение със специфично оборудване. Направената експертна справка установява, че се касае за марихуана с тегло 611 гр. По случая е образувано досъдебно производство, материалите са докладвани в Районна прокуратура – Варна. Собственикът на имота е установен и задържан за срок до 24 часа – Ф.К. (56 г.), поданик на Великобритания, пребиваващ в България.", "date": "2018.11.29", "title": "Варна: Гранати, тротил, сигнални ракети, въздушна пушка, патрони и марихуана са иззети от частен имот в землището на село Константиново"}
{"url": "http://www.focus-news.net/news/2018/11/29/2596149/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Ескалацията между Русия и Украйна, реакцията на официален Берлин на инцидента в Азовско море и съмнения за нов скандал с дясна радикална мрежа в Бундесвера са част от основните теми, върху които акцентират германските печатни издания. \r\n***  В интервю за германския вестник  BILD  държавният глава на Украйна Петро Порошенко отхвърли твърденията на руския президент Владимир Путин, който свърза инцидента в Азовско море с целите на предизборната кампания на украинския лидер . \r\n„Не вярвайте на лъжите на Путин. Това е нелепо. Спомнете си какво каза на света – че в Крим няма руски войници. Спомняте ли си, че той каза също, че и в Източна Украйна няма руски войници? Или за отравяне на бившия си агент в Солзбъри? Путин разказва приказки на света, сега също“, подчерта Порошенко.  \r\n„Агресивната политика на Русия е неприемлива – първо беше Крим, след това Източна Украйна, сега иска и Азовско море. Единственият език, който разбира (Русия) е този на единството на западния свят“, подчерта Порошенко, като допълни, че целта на Путин е да върне „старото руско царство“.  \r\nВ отговор на въпрос дали Германия трябва да изпрати военни кораби в Азовско море, украинският президент подчерта, че страната е „един от най-близките ни съюзници“. Той изрази надежда, че „страните от НАТО имат готовност да изпратят кораби в Азовско море, за да помогнат на Украйна при необходимост и да гарантират сигурността й“. \r\nКоментирайки очакванията си от Германия, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“. \r\n***  Опозицията в Берлин засили натиска върху Министерството на отбраната след медийно разследване за предполагаема тайна мрежа  на крайнодесни в редиците на Бундесвера, съобщава водещото германско издание  Der Spiegel . \r\nСлед докладите в средствата за масова информация бе свикано заседание на парламентарната комисия по отбрана, но и след него останаха редица отворени въпроси.  От партията „Зелени“ настояха на следващата сесия на органа да бъдат изяснени събитията – при това в присъствието на представители на германската армия.  \r\nНа свой ред от „Левица“ коментираха, че опасността от разпространяването на крайнодесни идеологии в Бундесвера е „систематично тривиализирана“ от Берлин, при това в момент, в който  са налице „конкретни индикации за предполагаема дясна радикална мрежа, която е натрупала оръжия и е подготвена за сериозни актове на насилие“. И двете партии призоваха Министерството на отбраната, водено от Урсула фон дер Лейен (ХДС), да коментират по-подробно медийното проучване.  \r\nГерманското военно разузнаване обаче твърди, че няма няма информация за екстремистки мрежи в Бундесвера. Директорът му  Христофор Грам наскоро увери: „Политически мотивираното насилие не играе роля в Бундесвера\". \r\n***  Икономиката и търговията са ефективни средства за оказване на натиск в международните отношения, твърдят Ансгар Грау и Филип Фриц в статия за водещия германски национален ежедневник  Die Welt . Авторите призовават Европа да повлияе на действията на Русия, а като най-добър инструмент за това те определят проекта за изграждането на газопровода „Северен поток-2“. Германия може да реши съдбата му, уверени са Грау и Фриц, като подчертават, че всъщност Русия зависи повече от отношенията с Германия, отколкото обратното.  \r\nДо този момент канцлерът на ФРГ Ангела Меркел не е направила никакви изявления за изострянето на ситуацията в Азовско море. В същото време, като никой друг, тя е в състояние да окаже натиск върху Владимир Путин. Определената зависимост на Германия от Русия може дори да се превърне в предимство, уверяват двамата автори на статията.  \r\nЗа пореден път събитията на световната политика принуждават федералното правителство в Берлин да предприеме действия: обстрелването на украински кораби от руските граничари, влошаването на ситуацията в Азовско море и налагането на военно положение в някои части на Украйна - Германия може да изиграе ключова роля в тези събития. \r\nКато най-голямата и икономически силна държава в Европейския съюз, от една страна, Германия е основната движеща сила на режима на санкциите спрямо Русия, а Бундесверът участва в мисията на НАТО в Литва. От друга страна, чрез компании в Русия и не на последно място чрез проекта „Северен поток - 2\", Германия е особено свързана с Русия и може да окаже натиск върху нея, макар в Берлин да не изгарят от желание да признаят този факт.  \r\nНо сериозността на ситуацията изисква стъпки именно в тази посока. В рамките на посещението си в Мадрид в началото на седмицата, министърът на външните работи на ФРГ Хайко Маас подчерта, че събитията в Азовско море показват, че конфликтът в Източна Украйна и Крим продължава да застрашава европейската сигурност. Въпреки това Меркел все още запазва странно мълчание. \r\nТо обаче няма да продължи дълго, защото в четвъртък тя ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията.  \r\nМоже би чрез доставката на германски оръжия за Украйна или дори чрез изпращане на кораби от германския флот в Азовско море? Не, тези украински мечти е малко вероятно да се сбъднат, признават авторите на статията. Берлин има и други средства, за да запази Русия в сегашните й граници, да подкрепи Украйна и да се погрижи за гарантирането на мира в Европа.  \r\n„Северен поток 2\" може да се превърне тъкмо в такъв инструмент. Русия е икономически по-зависима от Германия, отколкото обратното. Обемът на търговията между Германия и източноевропейските страни-членки на ЕС - Унгария, Полша, Словакия и Чехия - сега е по-голям от този с Русия. \r\nБерлин трябва да научи урока си. Целта на Русия е да предизвика дестабилизация и постепенно да увеличи влиянието си. Целта на Германия трябва да бъде запазването и, в някои случаи, възстановяването на европейската структура за сигурност. За тази цел тя може да използва следните лостове:  да инициира нови санкции, както и да заплаши, че ще изостави проекта за „Северен поток - 2\". Сега е моментът за действие, предупреждават Грау и Фриц. \r\n***", "date": "2018.11.29", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/11/29/2596152/blagoevgrad-83-godishna-zhena-ot-petrich-e-stanala-zhertva-na-telefonna-izmama-s-nad-2-000-leva.html", "text": "На 28 ноември 2018г. около 14:05 часа в Районно управление на МВР-Петрич е получен сигнал от 83-годишна жена от Петрич за това, че на същата дата непознато за нея лице, което се е представило за полицейски служител й поискал парична сума като съдействие за залавяне на телефонни измамници. Това съобщиха от  ОДМВР - Благоевград . На потърпевшата е нанесена щета на приблизителна стойност около 2 080 лева. По случая е образувано досъдебно производство.", "date": "2018.11.29", "title": "Благоевград: 83-годишна жена от Петрич е станала жертва на телефонна измама с над 2 000 лева"}
{"url": "http://www.focus-news.net/news/2018/11/29/2596148/sofiya-vazstanoveno-e-dvizhenieto-po-izprevarvashtata-lenta-ot-km-26-do-km-27-na-am-trakiya-v-posoka-sofiya.html", "text": "Възстановено е движението по изпреварващата лента от км 26 до км 27 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.11.29", "title": "София: Възстановено е движението по изпреварващата лента от км 26 до км 27 на АМ \"Тракия\" в посока София"}
{"url": "http://www.focus-news.net/news/2018/11/29/2596150/burgas-vazstanoveno-e-dvizhenieto-za-leki-avtomobili-po-pat-iii-9901-sinemorets-rezovo.html", "text": "Възстановено е движението за леки автомобили по път III-9901 Синеморец – Резово. Това съобщиха от пресцентъра на  Агенция \"Пътна инфраструктура\" .", "date": "2018.11.29", "title": "Бургас: Възстановено е движението за леки автомобили по път III-9901 Синеморец – Резово"}
{"url": "http://www.focus-news.net/news/2018/11/29/2596154/sofiyska-voda-vremenno-shte-prekasne-vodosnabdyavaneto-v-chast-ot-kv-manastirski-livadi-na-30-noemvri.html", "text": "„Софийска вода” временно ще прекъсне водоснабдяването в част от кв. „Манастирски ливади“ на 30 ноември 2018 г. (петък), съобщиха от пресцентъра на  дружеството . \r\nВъв връзка с изпълнение на строително-монтажни работи  в местност „Манастирски ливади“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на ул. „Ралевица\" и ул. „Проф. Велизар Велков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ралевица“ №65. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.11.29", "title": "„Софийска вода” временно ще прекъсне водоснабдяването в част от кв. „Манастирски ливади“ на 30 ноември"}
{"url": "http://www.focus-news.net/news/2018/11/29/2596157/georgi-lapchev-kmet-na-obshtina-tsarevo-obstanovkata-e-normalna-nyama-bedstvashti-hora-ili-otkasnato-selo.html", "text": "Обстановката е нормална, няма бедстващи хора или откъснато село. Това каза за  Радио „Фокус“ – Бургас  кметът на Община Царево Георги Лапчев по повод обявения жълт код за Бургас и още 22 области в страната. „Вчера падна много дъжд, което не е нищо нетипично за Странджа по това време. Вчера най-високата част на водата беше през село Кости, но не успя да го залее, но това не е нещо необичайно и се случва всеки път при такива условия“, добави Лапчев.  \r\nПо думите му в момента тази висока вода се намира при устието на река Велека, на която са й нужни още 1-2 часа, за да се оттече от асфалтовия път. „Става въпрос за 5-10 см., през които се преминава съвсем спокойно“, допълни още кметът на Царево. Той добави, че решението по пътя да преминават само високопроходими автомобили е превантивно, за да не се плашат хората, да не се обърка някой и да падне в канавка отстрани, като до 1-2 часа пътят ще е вече сух. „Винаги, когато има силни дъждове при моста на Синеморец, нивото на реката се увеличава с 4-5 метра, но това е нещо нормална, тъй като това е водосборна точка“, посочи още Лапчев. По думите му в момента  няма пясъчна коса, водата се изтича директно в морето. \r\nМария КУРТЕВА", "date": "2018.11.29", "title": "Георги Лапчев, кмет на Община Царево: Обстановката е нормална, няма бедстващи хора или откъснато село"}
{"url": "http://www.focus-news.net/news/2018/11/29/2596155/sport-pszh-pobedi-livarpul-s-21-i-izleze-na-vtoro-myasto-v-grupata.html", "text": "ПСЖ победи у дома Ливърпул с 2:1 в среща от петия кръг на група “С” в Шампионската лига и излезе втори във временното класиране. Хуан Бернат (13) и Неймар (37) бяха точни за парижани, които си отмъстиха за загубата с 2:3 на \"Анфийлд\", а Джеймс Милнър (45+1-дузпа) се разписа за мърсисайдци. В другата среща от групата Наполи срази гостуващия Цървена звезда с 3:1 и остана едноличен лидер. \r\nТреньорът на домакините Томас Тухел разчиташе на всичките си звезди, след като Неймар и Килиан Мбапе се възстановиха от травми, получени с националните отбори. Двамата заедно с Единсон Кавани формираха атомното нападателно трио на домакините, а това на гостите също бе на линия - Садио Мане, Роберто Фирмино и Мохамед Салах. \r\nС успеха си ПСЖ събра 8 точки и излезе на втора позиция в групата, а в последния кръг ще гостува на последния Цървена звезда, който е с 4 точки. Ливърпул е трети с 6 точки и в последния кръг ще е домакин на лидера Наполи, който има 9 точки. Мърсисайдци ще имат нужда от победа от поне два гола разлика, за да са сигурни участници на 1/8-финалите. \r\nВенцислав ДРАГОМАНОВ", "date": "2018.11.29", "title": "Спорт: ПСЖ победи Ливърпул с 2:1 и излезе на второ място в групата"}
{"url": "http://www.focus-news.net/news/2018/11/29/2596159/", "text": "Стартира предаването \"Червена линия\" - съвместна продукция на БСП и Радио „Фокус“. \r\nПредаването си поставя за цел да даде гласност на проблемите на хората, както и да предложи решения чрез политиките, предлагани от БСП. В „Червена линия“ ще говорим за актуалната позиция на левицата по политическите проблеми и предизвикателствата пред страната. Ще научаваме повече аргументи за инициативи и законопроекти на Парламентарната група на БСП. Наши гости днес ще бъдат Георги Свиленски, зам.-председател ПГ на БСП за България и заместник-председателят на социална комисия в парламента Георги Гьоков. С тях ще коментираме водещата политическа тема на седмицата - Бюджет 2019 година. Ще потърсим политическите изводи за този бюджет и алтернативните предложения на БСП. Ще питаме и дали  чрез \" Визия за България\"  БСП успява да развие идеята за по-справедливо и по-социално общество.  Ще търсим отговор на въпроса за необходимостта от провеждането на модерна лява политика в България, ще търсим разликата между лявото и популизма. Днес ще бъдем в Садово и Горна Оряховица, за да разберем повече за местните проблеми и визията на структурите на БСП там за решаването им. За предизвикателствата с днешна дата ще говорим с Атанас Телчаров, председател на Общинския съвет в Садово и Огнян Стоянов, председател на БСП - Горна Оряховица и общински съветник. \r\nСлушайте на честотите на Радио „Фокус“ всеки четвъртък между 17 и  18 часа  предаването „Червена линия“ - време, в което ще очакваме и вашите въпроси на ефирния ни телефон 0882802802, както и на страницата на \"Фокус\" във Фейсбук.", "date": "2018.11.29", "title": "На честотите на Радио „Фокус“ стартира предаването „Червена линия“"}
{"url": "http://www.focus-news.net/news/2018/11/29/2596144/narodnoto-sabranie-prie-byudzheta-na-kevr-za-sledvashtata-godina.html", "text": "Народното събрание прие бюджета на Комисията за енергийно и водно регулиране за следващата година, предаде репортер на  Агенция „Фокус“ . Приходите в бюджета са 12 млн. лева, 11,8 млн. лева се формират от държавни такси. Над 8,1 млн. лева са разходите на КЕВР. Над 6 млн. лева са разпределени за персонала.  \r\nДепутатите одобриха и бюджета на Съвета за електронни медии. 1,2 млн. лева са приходите, а над 1,6 млн. лева са разходите. Над 1,2 млн. лева са разпределени за персонала в СЕМ. \r\nПриет беше и бюджетът Комисията за финансов надзор през 2019 година. 20,7 млн. лева са приходите. 18,4 млн. лева са разходите. Над 11,9 млн. лева от тях са за персонала на комисията. \r\nБиляна ИВАНОВА", "date": "2018.11.29", "title": "Народното събрание прие бюджета на КЕВР за следващата година"}
{"url": "http://www.focus-news.net/news/2018/11/29/2596162/blagoevgrad-bogata-programa-e-predvidena-po-vreme-na-koleden-festival-2018-v-grada.html", "text": "И тази година Община Благоевград е подготвила  изключително разнообразна програма за коледно-новогодишните празници. Тяова съобщиха от пресцентъра на  Общината . Коледният фестивал е изпълнен с много празнични събития, музика, театър, кино, танци и специални работилници, както и Коледни благотворителни базари, с ръчно изработени артикули.  \r\nСтарт на програмата ще бъде даден на 5 декември от 18.30 часа на площад „Георги Измирлиев“ с тържествено запалване на празничните светлини в Благоевград и посрещане на Дядо Коледа.  \r\nЕдно от най-любимите събития, превърнало се в традиция за Благоевград - „Часът на  приказния разказвач“, започва от 10 декември във фоайето на Община Благоевград, от 18.00 часа. От 15 декември, във фоайето на Младежки дом, започва Детски коледен панаир, любима инициатива за децата, която се провежда съвместно с Община Благоевград и фондация „Easyart“. \r\nКоледен фестивал и тази година е придружен с много събития и богата, цветна програма. Финал на Фестивала ще постави традиционният Кукерски фестивал 2019 година.", "date": "2018.11.29", "title": "Благоевград: Богата програма е предвидена по време на Коледен фестивал 2018 в града"}
{"url": "http://www.focus-news.net/news/2018/11/29/2596156/pazardzhik-osigureni-sa-neobhodimite-kolichestva-pyasak-za-obrabotvane-na-ulitsite-v-selo-golyamo-belovo.html", "text": "Осигурени са необходимите количества пясък за обработване на улиците в село Голямо Белово през зимата, каза за  Радио „Фокус“ – Пазарджик  кметът на селото Росица Данкова. Тя обясни, че пясъкът е поставен в специални бетонирани места и е осигурен от община Белово. „Няма проблем с почистването на главния път Голямо Белово-Юндола, защото той е част от републиканската пътна мрежа. Почистването там се извършва от Областно пътно управление-Пазарджик“, каза също Данкова. Тя уточни, че улиците в селото се почистват от фирма, наета от община Белово. „Още през пролетта запълнихме дупките по улиците. Имаме още няколко, които се образуваха, заради водопроводен проблем, но и те ще бъдат запълнени, за да няма затруднения при зимното почистване и поддържането на пътната и уличната мрежа на територията на населеното място“, каза също кметът на село Голямо Белово. \r\nВаня НИКОЛОВА", "date": "2018.11.29", "title": "Пазарджик: Осигурени са необходимите количества пясък за обработване на улиците в село Голямо Белово"}
{"url": "http://www.focus-news.net/news/2018/11/29/2596161/spetsializiraniyat-nakazatelen-sad-shte-gleda-myarkata-za-neotklonenie-na-7-te-obvineni-za-razprostranenie-na-narkotitsi-v-burgas.html", "text": "В Специализирания наказателен съд беше внесено искане от страна на Специализираната прокуратура, за вземане на мярка за неотклонение „Задържане под стража“ спрямо Слави Желязков, Румен Темелков, Томи Атанасов, Христо Янев, Петър Ганев, Данчо Данев и Димитър Дойчинов, с повдигнати обвинения за ръководене и участие в организирана престъпна група, създадена с цел разпространение на наркотици на територията на гр. Бургас. Това съобщиха от пресцентъра на  Специализирания наказателен съд .  \r\nДелото ще се разгледа в 13.30 часа от 21-ви състав на Специализирания наказателен съд.", "date": "2018.11.29", "title": "Специализираният наказателен съд ще гледа мярката за неотклонение на 7-те обвинени за разпространение на наркотици в Бургас"}
{"url": "http://www.focus-news.net/news/2018/11/29/2596160/bdzh-s-bezplatni-bileti-shte-badat-kompensirani-patnitsite-ot-barz-vlak-ot-sofiya-za-burgas-tragnal-sas-192-minuti-zakasnenie-poradi-obledyavane-na-tokosnematelya-na-lokomotiva.html", "text": "„БДЖ–Пътнически превози” ЕООД ще компенсира всички свои клиенти, които са пътували с бързия влак № 3623 от София за Бургас на 28 ноември 2018 г. Това съобщиха от пресцентъра на  БДЖ . Влакът е тръгнал със 192 минути закъснение поради обледяване на токоснемателя на локомотива, който е трябвало да го обслужи, както и липсата на възможност в момента да бъде подменен с друг. Поради изчакването да бъде осигурен локомотив се е стигнало до голямото закъснение.  \r\nВ тази връзка националният железопътен превозвач ще възстанови сумата за билета на всички, които са се отказали от пътуването, а на всички потърпевши, които са изчакали заминаването на композицията, ще предостави по един двупосочен билет за избран маршрут на пътуване с влак в страната. \r\nКлиентите на „БДЖ–Пътнически превози” ЕООД могат да получат своята компенсация в срок до три месеца на билетните каси във всяка една гара в страната, като предоставят билета си от пътуването с бързия влак № 3623 от София за Бургас на 28.11.2018 г. \r\nКъм момента движението на влаковете в страната се извършва в условията на зимна обстановка, като някои композиции се движат със закъснения. Няма прекъснато движение в нито един железопътен участък.  \r\nНационалният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия е възможно възникването на принудителни престои и натрупване на закъснения при движението на влаковете.  \r\nАктуална информация за движението на влаковете клиентите на „БДЖ–Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.11.29", "title": "БДЖ: С безплатни билети ще бъдат компенсирани пътниците от бърз влак от София за Бургас, тръгнал със 192 минути закъснение поради обледяване на токоснемателя на локомотива"}
{"url": "http://www.focus-news.net/news/2018/11/29/2596141/deputatite-odobriha-byudzheta-na-kpkonpi-za-sledvashtata-godina.html", "text": "Депутатите одобриха бюджета на Комисията за противодействие на корупцията и за отнемане на незаконно придобитото имущество за следващата година, предаде репортер на  Агенция „Фокус“ . Приходите в бюджета са 40 хил. лева, цялата сума ще дойде от глоби, санкции и наказателни лихви. Разходите са в размер на над 20,4 млн. лева, от които 14 млн. лева са за персонала на комисията.  \r\nПарламентът прие и бюджета на Националната служба за охрана през 2019 година. Приходите са 300 хил. лева, а разходите 40,4 млн. лева. За персонал държавата отпуска 35,2 млн. лева. Беше одобрен и бюджетът на Националния статистически институт. Приходите са 950 хил. лева, а разходите 23,8 млн. лева. 16,4 млн. лева са средствата за персонал в НСИ през 2019 година. \r\nВ пленарна зала беше приет и бюджетът на Комисията за защита на конкуренцията. Приходите в бюджета са 6 млн. лева, 4 млн. лева, от които от държавни такси. Над 4,9 млн. лева са разходите на комисията. 4 млн. лева са средствата за персонал. \r\nБиляна ИВАНОВА", "date": "2018.11.29", "title": "Депутатите одобриха бюджета на КПКОНПИ за следващата година"}
{"url": "http://www.focus-news.net/news/2018/11/29/2596153/balgarski-poshti-v-deset-rayona-v-ukrayna-e-nalozheno-voenno-polozhenie-za-30-dni-no-zasega-ukrainski-poshti-shte-prodalzhat-da-izvarshvat-vsichki-poshtenski-operatsii.html", "text": "Пощенският оператор в Украйна уведомява, че в десет района в страната е наложено военно положение за 30 дни, считано от 28 ноември 2018 г. Независимо от това, засега Украински пощи ще продължат да извършват всички пощенски операции, съобщиха от пресцентъра на  \"Български пощи\" .", "date": "2018.11.29", "title": "\"Български пощи\": В десет района в Украйна е наложено военно положение за 30 дни, но засега \"Украински пощи\" ще продължат да извършват всички пощенски операции"}
{"url": "http://www.focus-news.net/news/2018/11/29/2596168/sofiya-mazhe-na-41-i-42-godini-sa-zadarzhani-sled-dva-sluchaya-na-poboy-v-samokov.html", "text": "Двама мъже от Самоков са в ареста за причинени телесни повреди. Това съобщиха от  ОДМВР - София . Около 04.00 часа на 28 ноември 41-годишен мъж от Самоков съобщил в полицията, че негов познат му е нанесъл побой, а впоследствие е установил и липсата на златния си ланец. За срок до 24 часа е задържан 38- годишен мъж от същия град. По случая е образувано досъдебно производство. Изясняването на всички факти и обстоятелства по случая продължава под наблюдението на прокуратурата. Около 13.30 часа същия ден и втори самоковец сигнализирал в полицията за нанесен му побой в гараж, вследствие на който е получил порезна рана на ръката. Пострадалият е транспортиран за лечение, а извършителят (42 г.) - установен и задържан след бързи издирвателни действия на криминалистите. По случая е образувано досъдебно производство.", "date": "2018.11.29", "title": "София: Мъже на 41 и 42 години са задържани след два случая на побой в Самоков"}
{"url": "http://www.focus-news.net/news/2018/11/29/2596166/burgas-na-3-dekemvri-v-pomorie-shte-badat-zapaleni-svetlinite-na-kolednata-elha.html", "text": "На 3 декември в Поморие ще се проведат откриване на коледно-новогодишните празници и запалване светлините на коледната елха. Това съобщиха от пресцентъра на  Община Поморие . В 16.15 часа във вътрешна сцена на Народно читалище (НЧ) „Просвета 1888” - Поморие ще бъде отправен коледен поздрав за най-малките от Куклен театър - Сливен с постановката „Спящата красавица”. По-късно, от 17.30 ч. на външната сцена до НЧ „Просвета 1888” ще бъде отправен коледен поздрав за жители и гости на град Поморие, с участието на деца от Център за подкрепа за личностно развитие-Общински детски комплекс - Поморие, детските градини „Детелина”, „Веселушко” и „Слънчо”, и Общински духов оркестър. От 18.00 ч. на същото място предстои празничен концерт на EVA – Ева Георгиева /поп изпълнителка/ и балетна формация EVA балет.  \r\nЦялата коледно-Новогодишна програма на Община Поморие може да бъде разгледана  .", "date": "2018.11.29", "title": "Бургас: На 3 декември в Поморие ще бъдат запалени светлините на коледната елха"}
{"url": "http://www.focus-news.net/news/2018/11/29/2596147/die-welt-germaniya-mozhe-da-okazhe-natisk-varhu-rusiya-chrez-severen-potok-2.html", "text": "Икономиката и търговията са ефективни средства за оказване на натиск в международните отношения, твърдят Ансгар Грау и Филип Фриц в статия за водещия германски национален ежедневник  Die Welt . Авторите призовават Европа да повлияе на действията на Русия, а като най-добър инструмент за това те определят проекта за изграждането на газопровода „Северен поток-2“. Германия може да реши съдбата му, уверени са Грау и Фриц, като подчертават, че всъщност Русия зависи повече от отношенията с Германия, отколкото обратното.  \r\nДо този момент канцлерът на ФРГ Ангела Меркел не е направила никакви изявления за изострянето на ситуацията в Азовско море. В същото време, като никой друг, тя е в състояние да окаже натиск върху Владимир Путин. Определената зависимост на Германия от Русия може дори да се превърне в предимство, уверяват двамата автори на статията.  \r\nЗа пореден път събитията на световната политика принуждават федералното правителство в Берлин да предприеме действия: обстрелването на украински кораби от руските граничари, влошаването на ситуацията в Азовско море и налагането на военно положение в някои части на Украйна - Германия може да изиграе ключова роля в тези събития. \r\nКато най-голямата и икономически силна държава в Европейския съюз, от една страна, Германия е основната движеща сила на режима на санкциите спрямо Русия, а Бундесверът участва в мисията на НАТО в Литва. От друга страна, чрез компании в Русия и не на последно място чрез проекта „Северен поток - 2\", Германия е особено свързана с Русия и може да окаже натиск върху нея, макар в Берлин да не изгарят от желание да признаят този факт.  \r\nНо сериозността на ситуацията изисква стъпки именно в тази посока. В рамките на посещението си в Мадрид в началото на седмицата, министърът на външните работи на ФРГ Хайко Маас подчерта, че събитията в Азовско море показват, че конфликтът в Източна Украйна и Крим продължава да застрашава европейската сигурност. Въпреки това Меркел все още запазва странно мълчание. \r\nТо обаче няма да продължи дълго, защото в четвъртък тя ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията.  \r\nМоже би чрез доставката на германски оръжия за Украйна или дори чрез изпращане на кораби от германския флот в Азовско море? Не, тези украински мечти е малко вероятно да се сбъднат, признават авторите на статията. Берлин има и други средства, за да запази Русия в сегашните й граници, да подкрепи Украйна и да се погрижи за гарантирането на мира в Европа.  \r\n„Северен поток 2\" може да се превърне тъкмо в такъв инструмент. Русия е икономически по-зависима от Германия, отколкото обратното. Обемът на търговията между Германия и източноевропейските страни-членки на ЕС - Унгария, Полша, Словакия и Чехия - сега е по-голям от този с Русия. \r\nБерлин трябва да научи урока си. Целта на Русия е да предизвика дестабилизация и постепенно да увеличи влиянието си. Целта на Германия трябва да бъде запазването и, в някои случаи, възстановяването на европейската структура за сигурност. За тази цел тя може да използва следните лостове:  да инициира нови санкции, както и да заплаши, че ще изостави проекта за „Северен поток - 2\". Сега е моментът за действие, предупреждават Грау и Фриц. Тереза Герова", "date": "2018.11.29", "title": "Die Welt: Германия може да окаже натиск върху Русия чрез \"Северен поток 2\""}
{"url": "http://www.focus-news.net/news/2018/11/29/2596165/zam-ministar-svetlana-yordanova-shte-sazdadem-natsionalna-programa-za-preventsiya-i-kontrol-na-hepatit-b-i-c.html", "text": "Министерството на здравеопазването взе решение за създаване на Национална програма за превенция и контрол на хепатит B и C. Това каза зам.-министърът на здравеопазването Светлана Йорданова на по повод Световния ден за борба със СПИН и Европейската седмица на тестването за ХИВ, хепатит В и хепатит С, предаде репортер на  Агенция „Фокус“ . „Националната програма ще бъде за период 2019-2023 година“, обясни тя. „Срокът на работната група е до 1 март 2019 година“, уточни Светлана Йорданова. „Програмата ще бъде подложена на обществено обсъждане и ще бъде внесена за разглеждане в Министерски съвет“, каза още зам.-министърът на здравеопазването. \r\nБиляна ИВАНОВА", "date": "2018.11.29", "title": "Зам.-министър Светлана Йорданова: Ще създадем Национална програма за превенция и контрол на хепатит B и C"}
{"url": "http://www.focus-news.net/news/2018/11/29/2596163/fokus-makedoniya-prespanskoto-sporazumenie-mobilizira-uchenitsite-v-gartsiya-obyaveni-sa-protesti-za-i-protiv-dogovora.html", "text": "Преспанското споразумение мобилизира и учениците от средните училища в Гърция, които обявиха протести „за“ и „против“ договора за новото име на северния им съсед, отбелязва електронното издание на македонския  „Фокус“. \r\nС аргумента, че „демокрацията е продала Македония\", ученици от средните училища в Северна Гърция организират протест в Солун, който ще започне в часовете преди обед. Организаторите му отправиха призиви за обсади на училища.  \r\nТехните връстници от Атина отговориха с призив за „антинационалистичен и антифашистки“ митинг в гръцката столица. Той ще се проведе паралелно с този в северния гръцки пристанищен град. \r\nОт редакцията подчертават, че ако се съди по предварителните призиви и коментари, вероятно протестът в Атина ще събере повече хора. Тереза Герова", "date": "2018.11.29", "title": "„Фокус“ (Македония): Преспанското споразумение мобилизира учениците в Гърция – обявени са протести „за“ и „против“ договора"}
{"url": "http://www.focus-news.net/news/2018/11/29/2596170/daniela-dimova-gerb-balgariya-e-dostoyno-predstavena-v-organizatsiyata-na-enp-zheni.html", "text": "Страната ни е достойно представена и се ползва с голямо уважение в организацията на ЕНП Жени. Това коментира Даниела Димова, член на НИС на Жени ГЕРБ и общински съветник, на състоялата се среща с граждани в клуба на партийната структура във варненския район „Одесос”. Срещата се проведе по инициатива на народния представител и ръководител на ГЕРБ – Одесос д-р Руслан Тошев. Това съобщиха от пресцентъра на  ПП ГЕРБ – Варна . \r\nДимова запозна присъстващите с решенията, взети на конгреса на ЕНП Жени в словенската столица Любляна, където бе гласувано и ново ръководство на дясната женска формация за мандат 2018-2021 г. Досегашният председател Дорис Пак беше единодушно преизбрана. С най-много гласове за зам.-председател бе преизбрана и Мария Габриел – българският еврокомисар по цифровата икономика и общество. „С упоритата си работа и ангажимента Европа да отговори подобаващо на предизвикателствата на дигиталния свят тя е доказателство за градивната роля на жените в политиката, в икономиката, в защитата на значими обществени каузи”, изтъкна Даниела Димова, която представлява ЖГЕРБ на форума в Любляна. \r\nПо думите й ЕНП Жени са заявили готовност да бъдат приобщени и женски организации от държави извън Европейския съюз като Мароко, Тунис и др. „Равнопоставеността между половете остава сериозен акцент в работата ни. Малко повече от една трета от членовете на Европарламента са жени и в хода на дискусията бяха набелязани цели броят им да се увеличи. Амбицията е да има по-голям процент жени както в Европарламента, така и в местните парламенти”, отбеляза още Димова. Сред обсъжданите актуални теми тя открои и положението на жените от Западните Балкани. \r\n„Важно е да продължаваме да отстояваме каузите, свързани с правата на жените, на всички нива – местни, национални, международни”, заключи Даниела Димова.", "date": "2018.11.29", "title": "Даниела Димова, ГЕРБ: България е достойно представена в организацията на ЕНП Жени"}
{"url": "http://www.focus-news.net/news/2018/11/29/2596169/zam-ministar-svetlana-yordanova-blizo-polovin-miliard-dushi-v-evropa-zhiveyat-s-hepatit-v-i-s-smartnite-sluchai-sa-13-mln.html", "text": "Близо половин милиард души в европейския регион живеят и са инфектирани с хепатит В и С. Това каза зам.-министърът на здравеопазването Светлана Йорданова на пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С, предаде репортер на  Агенция „Фокус“ . „Над 1,3 млн. са смъртните случаи“, обяви тя. „В европейския регион близо 13,3 млн. души живеят с хроничен хепатит В, това е 1,8% от населението на региона. Близо 15 млн. живеят с хепатит С“, обясни зам.-министърът. „През последните години тези смъртните случаи са повече от смъртните случаи от туберкулоза и ХИВ“, коментира Светлана Йорданова. „През 2017 година близо 600 организации се включиха в отбелязването на Седмицата за тестване на ХИВ. Хиляди хора разбраха своя статус“, каза още тя. \r\nБиляна ИВАНОВА", "date": "2018.11.29", "title": "Зам.-министър Светлана Йорданова: Близо половин милиард души в Европа живеят с хепатит В и С, смъртните случаи са 1,3 млн."}
{"url": "http://www.focus-news.net/news/2018/11/29/2596171/iss-i-eisk-organizirat-publichnata-diskusiya-kakva-evropa-iskamei-na-30-noemvri.html", "text": "На 30 ноември, от 09.00 часа в зала „ Роял“ на „София хотел Балкан“ (пл. „Св. Неделя“ № 5)  ще се проведе публична дискусия  на тема „Каква Европа искаме?“, организирана от Икономическия и социален съвет (ИСС) на България и от Европейския икономически и социален комитет (ЕИСК). Това съобщиха от  ИСС . \r\nДискусията има за цел да  представи посланията на българското организирано гражданско общество за развитие на Европейския съюз. Тя  се провежда преди срещата на високо развитие на 9 май 2019 г. в румънския град Сибиу, където се очаква да се вземат ключови  решения, свързани с бъдещето на ЕС. Обсъждането на посланията за  това каква Европа искаме е поредната инициатива на ИСС в партньорство с ЕИСК, която се фокусира върху очакванията на гражданите и изразява тяхната активна позиция.  \r\nВ дискусията ще участва президентът на Европейския икономически и социален комитет Лука Жайе, който пристига специално по този повод в България. В откриването на дискусията ще вземат участие още председателите на комисии в Народното събрание Хасан Адемов и Петър Кънев, както и председателят на ИСС Лалко Дулевски. За участие в обсъждането  са поканени  членовете на  Икономическия и социален съвет на България, както и българските членове на ЕИСК, експерти, представители на академичната общност, представители на младежки и на други неправителствени организации. Основни говорители по темите за икономическите и социалните измерения на бъдещия ЕС са Васил Велев, Константин Тренчев, Нено Павлов, Пламен Димитров, Георги Стоев и Богомил Николов.  \r\nСъбитието ще отбележи също и две годишнини – 60 години от началото на дейността на Европейския икономически и социален комитет и 15 годишнината на българския Икономически и социален съвет.", "date": "2018.11.29", "title": "ИСС и ЕИСК  организират публичната дискусия „Каква Европа искаме?“ на 30 ноември"}
{"url": "http://www.focus-news.net/news/2018/11/29/2596167/sofiya-vazstanoveno-e-dvizhenieto-ot-km-26-do-km-27-na-am-trakiya-v-posoka-stolitsata.html", "text": "Възстановено е движението от км 26 до км 27 на АМ \"Тракия\" в посока София. Това съобщиха от пресцентъра на Агенция  \"Пътна инфраструктура\" .", "date": "2018.11.29", "title": "София: Възстановено е движението от км 26 до км 27 на АМ \"Тракия\" в посока столицата"}
{"url": "http://www.focus-news.net/news/2018/11/29/2596172/d-r-tonka-varleva-balgariya-e-strana-s-nisko-razprostranenie-na-hiv-i-spin.html", "text": "България на този етап все още е страна с ниско разпространение на ХИВ и СПИН. Това каза директорът на дирекция „Промоция и профилактика на болестите и зависимостите” д-р Тонка Върлева на пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С, предаде репортер на  Агенция „Фокус“ . „5,7 е индексът в европейския регион за инфектираност на 100 хил. население. За България той е 2,8“, обясни тя. „78 млн. са инфектирани с ХИВ и СПИН за 30-годишен период. Над 36 млн. вече са починали“, посочи д-р Върлева. „Броят на хората, които живеят с ХИВ и СПИН, е 36,7 млн.“, уточни тя. „От тях 2,7 млн. са имали през живота си хронична хепатит В инфекция, а 2,3 млн. са били инфектирани с хепатит С“, поясни Тонка Върлева. „Само в европейския регион броят на инфектираните е 1,2 млн. Половината от тях са узнали доста късно своя ХИВ статус“, каза още тя. \r\nБиляна ИВАНОВА", "date": "2018.11.29", "title": "Д-р Тонка Върлева: България е страна с ниско разпространение на ХИВ и СПИН"}
{"url": "http://www.focus-news.net/news/2018/11/29/2596175/blagoevgrad-svetlinite-na-kolednata-elha-v-petrich-shte-greynat-na-3-dekemvri.html", "text": "Светлините на коледната елха в Петрич ще грейнат на 3 декември. Началото на тържеството ще бъде поставено в 17.00 часа на градския площад в Петрич. Това съобщиха от пресцентъра на  Община Петрич . В празничната програма ще се включат възпитаници на I ОУ „Кочо Мавродиев”, СУ „Никола Вапцаров”, III ОУ „Гоце Делчев”, IV ОУ „Христо Смирненски”, СУ „Антон Попов”, Общински детски комплекс и НЧ „Братя Миладинови - 1914”. Дядо Коледа ще пристигне на градския площад  и тази година по атрактивен начин. Белобрадият старец ще зарадва отново всички деца с лакомства. Така емоционално ще бъде поставено началото на проявите в празничния календар за коледно-новогодишните дни.                                                      Община Петрич кани всички жители да заповядат на тържеството за запалване светлините на коледната елха.", "date": "2018.11.29", "title": "Благоевград: Светлините на коледната елха в Петрич ще грейнат на 3 декември"}
{"url": "http://www.focus-news.net/news/2018/11/29/2596174/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в Егейско море, ученическите протести в Гърция „за“ и „против“ договора за новото име на Македония и ситуцията в Косово са част от основните теми, върху които акцентират балканските печатни издания. \r\n***  Преспанското споразумение мобилизира и учениците от средните училища в Гърция, които обявиха протести „за“ и „против“ договора за новото име на северния им съсед, отбелязва електронното издание на македонския  „Фокус“. \r\nС аргумента, че „демокрацията е продала Македония\", ученици от средните училища в Северна Гърция организират протест в Солун, който ще започне в часовете преди обед. Организаторите му отправиха призиви за обсади на училища.  \r\nТехните връстници от Атина отговориха с призив за „антинационалистичен и антифашистки“ митинг в гръцката столица. Той ще се проведе паралелно с този в северния гръцки пристанищен град. \r\nОт редакцията подчертават, че ако се съди по предварителните призиви и коментари, вероятно протестът в Атина ще събере повече хора. \r\n*** Гръцкото външно министерство заяви, че неотдавнашната реторика от Анкара относно правата на Турция в Егейско море и Източното Средиземноморие подкопава регионалната стабилност, пише електронното издание на гръцкия вестник  Katimerini . \r\n\"Турските провокации подкопават стабилността на региона в критичен момент и демонстрират недостатъците на правните аргументи на Турция\", се казва в изявление на Mинистерството във вторник. \r\nИзявлението на Mинистерството на външните работи последва изявленията на  турския президент Реджеп Тайип Ердоган, който предупреди Гърция и Кипър да не се държат \"безразсъдно\" по отношение на инициативите на Никозия за развитие на природните си ресурси в региона. \r\nТурция твърди, че тези инициативи засягат нейните права в региона. \r\nМинистерството на външните работи в Атина обаче настоява, че Гърция \"няма да бъде повлияна от изблиците на агресивна реторика на съседната страна\". \r\n\"Напротив, като фактор за стабилност и сигурност в региона, Гърция ще продължи, в сътрудничество със своите съюзници и партньори, да защитава международното право и собствените си неотменими права\", каза той, добавяйки, че \"останалата част от страните в Източното Средиземноморие признават, че енергийните ресурси трябва да бъдат мост на диалог и сътрудничество в нашия регион. Вместо да отправя заплахи и да настоява за незаконните си претенции и предизвикателства, Турция трябва да се придържа към тази отговорна позиция\". \r\n***  Водещият прищински ежедневник  Koha Ditore  публикува статия, в която отбелязва мълчанието на управляващите за последните събития в Северно Косово, където кметовете на населените предимно със сърби общини подадоха оставки и прекъснаха всякаква комуникация с властите в столицата на най-младата държава на Балканите. \r\nВ материала се отбелязва, че съгласно законодателството, след като правителството приеме оставката на кметовете, президентът на Косово е длъжен да обяви извънредни избори в засегнатите общини. След това Централната избирателна комисия трябва да организира вота. От редакцията, че ЦИК понастоящем не е в състояние да взема решения, тъй като новите членове все още не са назначени от президента. \r\n***  Министърът на външните работи на западната ни съседка Ивица Дачич увери, че Сърбия не се нуждае от вербалните реакции на международната общност по повод решението на прищинските власти да въведат 100-процентови мита за вноса на сръбски стоки в Косово, отбелязва електронното издание на водещия белградски ежедневник   „Политика“ .  \r\nEединственият начин за рационален изход от проблема е премахването на таксите, което е възможно при „натиск от Вашингтон\", изрази увереност първият дипломат на Белград. „Какво ще кажат Брюксел и Вашингтон за ход, който е невидим както на политическата, така и на икономическата сцена?\", бе реторичният въпрос на Дачич, който подчерта, че Сърбия е изпратила ясно послание, че очаква от международната общност конкретни действия. \r\nСпоред сръбският външен министър решението на Косово за въвеждане на митата е взето в отговор на блокиране на членството му в Интерпол. „Бяхме ясни – не искаме на усложняваме ситуацията – греши и едната, и другата страна, но сме в очакване на реакция“, подчерта Дачич. \r\n***", "date": "2018.11.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/29/2596178/stara-zagora-poveche-pari-za-selata-noviya-park-i-nova-ulitsa-odobri-obshtinskiyat-savet.html", "text": "С близо 1,5 млн.лв. приходи в края на годината Община Стара Загора ще финансира разширението на новия парк „Артилерийски“, изграждането на улица „П. Захариева“ в кв. „Железник“, текущи ремонти в селата и четвъртокласната пътна мрежа и др. Това решиха на предпоследното си за годината редовно заседание общинските съветници в Стара Загора, които гласуваха общо 64 точким съобщиха от пресцентъра на  Община Стара Загора . \r\nПо предложение на кмета Живко Тодоров общинските съветници приеха промяна по бюджета на община Стара Загора, вътрешни компенсирани промени в разходната част на бюджета и промяна в инвестиционната програма за 2018 г. Постъпилите в общинската хазна 1 млн. 435 х. лева от продажбата на акциите от капитала на „Борса – Стара Загора“ АД, ще бъдат разпределени за текущи ремонти и подобрения, изграждане на улица и парк. „Предвижда се 589 000 лева да бъдат заделени за текущ ремонт на улици, подмяна на асфалтови и тротоарни настилки в селата, а с 305 000 лева ще се ремонтира четвъртокласна пътна мрежа. Инвестиционната програма на общината ще бъде увеличена с 412 988  лева, а 980 000 лв. са предвидени за разплащане на строително-ремонти дейности по проекта за разширението на парк „Артилерийски“ до края на годината“ обясни в зала Диян Димитров председател на ПК по бюджет и финанси в ОбС. Той съобщи още, че с 260 000 лв. по капиталовата програма ще се финансира изграждането на дългоочакваната от жителите на квартал „Железник“ нова улица „Петкана Захариева“, която се очаква да бъде завършена до края на 2018 година. \r\nПредвидени са средства за основен ремонт на покрив на Детска градина No 55 „Незабравка“ в с. Хан Аспарухово на стойност 60 000 лв. Заделят се допълнителни средства за текущи ремонти на читалищата в селата Михайлово, Стрелец, Горно Ботево и Калитиново, на пенсионерските клубове в Лозен, Плоска могила и Борово и на здравните служби в Малка Верея, Пшеничево, Остра могила и Сладък кладенец. Предложения за промени в разпределянето на средствата не са постъпили, беше уточнено след дебати в залата. Направеното от кмета предложение не беше подкрепено от общинските съветници от БСП – лява България.  \r\nНа първо четене съветниците гласуваха промени в Наредбата за местните такси и цени на услуги, които засягат ползването на плувния басейн, Регионална Библиотека „З. Княжески“, услугите на служба ГРАО и футболните игрища в новия парк и зад пощата. Те одобриха още и отпускане на целева субсидия от бюджета за финансово оздравяване на „Диагностично-консултативен център-I“ ЕООД в размер на 30 хил. лева, като 15 хил. лв. се заложат в бюджета за тази година, а остатъка в Бюджет 2019г. \r\nВ началото на сесията Кремена Димитрова положи клетва за ВриД кмет на село Ракитница, след приетата от Общинската избирателна комисия оставка на досегашния Матей Господинов, тъй като до следващите редовни избори за местна власт остава по-малко от 1 година. Тя е безпартийна, до момента е читалищен секретар на Читалище „Отец Паисий“ в селото.  \r\nСъветниците одобриха предложението за бонуси на селските кметове в размер на ½ от брутните им възнаграждения за добре свършена работа, с изключение на кметовете на Яворово и Памукчии, които имат административни наказания. Те приеха и Актуализираната програма за разделно събиране на отпадъци. \r\nОбщинският съвет гласува още одобряване на план-сметки за предоставяне на  услугите по събирането, извозването и обезвреждането в депа или други съоръжения на битовите отпадъци, както и за поддържането на чистотата на териториите за обществено ползване в населените места на общината за следващата година.  \r\nОбщинският съвет избра Таньо Брайков да го представлява  в извънредното общо събрание на акционерите на Индустриална зона „Загоре“, което ще се състои на 27.12.2018 г. То трябва да приеме нов устав, нов адрес и промяната в името заради новия акционер в дружеството „Национална компания индустриални зони“ ЕАД. \r\nЕднократна финансова помощ от 4 000 лв. ще бъде отпусната за лечението в Турция на бебето Мая, което страда от вродена мускулна дистрофия.  \r\nПоследното за годината заседание на ОбС Стара Загора ще се проведе на 18 декември 2018 г.", "date": "2018.11.29", "title": "Стара Загора: Повече пари за селата, новия парк и нова улица одобри Общинският съвет"}
{"url": "http://www.focus-news.net/news/2018/11/29/2596158/koha-ditore-kosovo-prishtina-malchi-za-poslednite-sabitiya-v-severno-kosovo.html", "text": "Водещият прищински ежедневник  Koha Ditore  публикува статия, в която отбелязва мълчанието на управляващите за последните събития в Северно Косово, където кметовете на населените предимно със сърби общини подадоха оставки и прекъснаха всякаква комуникация с властите в столицата на най-младата държава на Балканите. \r\nВ материала се отбелязва, че съгласно законодателството, след като правителството приеме оставката на кметовете, президентът на Косово е длъжен да обяви извънредни избори в засегнатите общини. След това Централната избирателна комисия трябва да организира вота. От редакцията, че ЦИК понастоящем не е в състояние да взема решения, тъй като новите членове все още не са назначени от президента. Тереза Герова", "date": "2018.11.29", "title": "Koha Ditore (Косово): Прищина мълчи за последните събития в Северно Косово"}
{"url": "http://www.focus-news.net/news/2018/11/29/2596177/d-r-tonka-varleva-269-sa-registriranite-hiv-pozitivni-litsa-ot-nachaloto-na-godinata.html", "text": "От началото на годината са регистрирани нови 269 ХИВ позитивни лица. Това каза директорът на дирекция „Промоция и профилактика на болестите и зависимостите” д-р Тонка Върлева на пресконференция по повод Световния ден за борба със СПИН и Европейската седмица на тестването за ХИВ, хепатит В и хепатит С, предаде репортер на  Агенция „Фокус“  „Близо 88% от новорегистираните са се инфектирали по сексуален път. 54% са мъже след сексуален контакт с мъже. 34% при хетеросексуални контакти и 10% при лица, употребяващи наркотици“, обясни тя. „От началото на годината до октомври 242 хил. лица са се изследвали за ХИВ в над 100 лаборатории“, заяви Тонка Върлева и уточни, че общият брой на регистрираните лица от 1986 година досега е 2984. „Съотношението на инфектираните мъже към жени е 8:1. 89% от новите случаи са сред мъже, 11% сред жени“, коментира д-р Върлева. „Най-засегнатата възрастова група остава 30-39 години. Близо 40% са в тази група“, поясни тя. „Най-голям е броят на новоинфектираните в София-111, Пловдив- 28, Варна- 15, Бургас- 10“, каза още Тонка Върлева. \r\nБиляна ИВАНОВА", "date": "2018.11.29", "title": "Д-р Тонка Върлева: 269 са регистрираните ХИВ позитивни лица от началото на годината"}
{"url": "http://www.focus-news.net/news/2018/11/29/2596179/sport-neymar-stana-nay-rezultatniyat-brazilets-v-shampionskata-liga.html", "text": "Голямата звезда на френския шампион Пари Сен Жермен Неймар задмина легендата Кака и вече е най-резултатният бразилец в Шампионската лига. 26-годишният нападател се разписа за 2:0 срещу Ливърпул и вече има 31 гола в най-престижната европейска клубна надпревара. Кака остава втори с 30 попадения, е трети е бившият футболист на Барселона Ривалдо, който е отбелязал 27 гола в турнира на богатите. \r\nВенцислав ДРАГОМАНОВ", "date": "2018.11.29", "title": "Спорт: Неймар стана най-резултатният бразилец в Шампионската лига"}
{"url": "http://www.focus-news.net/news/2018/11/29/2596176/dobrich-niska-e-stepenta-na-risk-po-otsenka-na-komisiya-proverila-yazoviri-reki-i-dereta-v-oblastta.html", "text": "Ниска е степента на риск по оценка на комисия, проверила язовири, реки и дерета в област Добрич, съобщихат от пресцентъра на  Областна администрация – Добрич . В изпълнение на заповед на областния управител Красимир Кирилов 10-членна комисия с председател заместник-областния управител Красимир Николов и представители на институции и общини е извършила проверка на язовири, реки и дерета на територията на област Добрич. След направения обход и оглед е изготвен доклад до областния управител. Проверката на язовирите е установила, че навсякъде се поддържат ниски нива и водоемите имат свободни обеми. С помощта на операторите на язовирни стени повечето от съществуващите аварийни планове на язовирите са преработени в съответствие с последните изисквания на нормативите. Отбелязва се още, че във връзка с промените в чл. 35 от Закона за защита при бедствия е отпаднало изискването за изграждане на Локална система за оповестяване (ЛСО) на повечето язовири на територията на областта. За язовири „Одринци“, „Малка Смолница“, „Смолница 2“ и „Плачи дол 2“, разположени над населени места, са дадени предписания за проектиране, съгласуване и изграждане на такава система със срок 15 април 2019 г.  \r\nВ добро техническо и експлоатационно състояние са язовирните стени и съоръженията към тях, държавна собственост, експлоатирани от „Напоителни системи” ЕАД клон „Черно море” Варна, въпреки недостатъчния персонал, се посочва още в доклада. По отношение на реките и деретата в населените места Комисията, извършила проверката, докладва, че в повечето от обходените населени места е извършено почистване на прорасли в деретата дървета и храсти, но има и участъци, обрасли с растителност. Извършено е и продълбочаване на най-критичните участъци около мостове и водостоци. Извършеното почистване от растителност и продълбочаване в част от населените места, подобрява проводимостта, но се препоръчва възлагане и изработване на проекти за корекции в населените места, а в критичните участъци такива да се изработят и за извън урбанизираните територии на база хидроложки и хидравлични изчисления. Отчетено е, че част от съществуващите корекции на реки и дерета в населените места не се поддържат на необходимото ниво. По отношение на река Добричка, преминаваща през град Добрич, в доклада е отбелязан като съществен проблемът за осигуряване на проводимост на реката, състоянието на облицовката и особено дъното на голяма част от участъците на старата облицована корекция. Необходимо е осигуряване на средства за ремонт и реконструкция, посочват от Комисията и допълват, че не трябва да се допуска преминаване на нови комуникации през светлото сечение на корекцията, както и депониране на насипи в близост до сервитутите на реката. Проверката е констатирала не добро поддържане на река Голямата (Екренска) в с. Кранево.  \r\nОбходът е установил, че облицованата корекция на реката отново не се поддържа на необходимото ниво и голяма част от дъното е обрасло с влаголюбива растителност. По отношение на състоянието на реките и деретата в областта извън населените места, Комисията докладва, че в голяма част от случаите речното русло представлява широка долина, с не добре оформено речно корито, заето с обработваеми площи. Забелязва се все по-голямо сгъстяване на дърветата и разширяване на самозалесяването на руслата на водосборните дерета в някои участъци,  но към този момент това не пречи на проводимостта и не създава предпоставки за големи подприщвания. Направени са препоръки за вземане на мерки с цел недопускане влошаване на състоянието. Общата оценка с направените препоръки за състоянието на реките и деретата в населените места и извън тях е задоволителна, се посочва в доклада. Комисията е обходила мостове и водостоци по републиканската и общинската пътна мрежа и са установили почти навсякъде, че са почистени и с добра или задоволителна проводимост. С цел превенция и недопускане на възникване на аварийни ситуации, на директора на Областно пътно управление - Добрич се препоръчва по отношение на пътните съоръжения в обхвата на реки и дерета да се извършват текущи огледи от техническите ръководители от Районните пътни служби, за да се следи състоянието на съоръженията.", "date": "2018.11.29", "title": "Добрич: Ниска е степента на риск по оценка на комисия, проверила язовири, реки и дерета в областта"}
{"url": "http://www.focus-news.net/news/2018/11/29/2596182/komisar-simeon-tsarvulanov-rdpbzn-smolyan-ot-193-bitovi-pozhara-ot-nachaloto-na-godinata-v-oblastta-128-sa-v-komini.html", "text": "С настъпването на отоплителния сезон в област Смолян зачестяват пожарите в комини на къщи и жилищни блокове. Това каза за  Радио „Фокус“ – Смолян  комисар Симеон Цървуланов – директор на Регионална дирекция „Пожарна безопасност и защита на населението“ (РДПБЗН) – Смолян. По думите му, само от началото на ноември пожарите в комини са 28. „От началото на годината – от януари до ноември, като в този период се включва и предишния отоплителен сезон, битовите пожари са 193, като 128 от тях са в комини. Останалите са в най-вече в кухни и вследствие на инциденти с газови бутилки. 11 са тези инциденти от началото на годината, като са предизвикани от неправилно ползване на газовите бутилки или от проблеми с винтили и маркучи, свързващи бутилката с котлона“, поясни комисар Цървуланов. Той допълни, че има завишаване на пожарите в кухни, които са възникнали след забравени включени уреди и най-вече тенджери оставени без наблюдение на котлоните, от които извира водата и те се запалват. \r\nКомисар Цървуланов отбеляза, че през зимния отоплителен превантивната дейност, която трябва да се извърши от хората е да се направи оглед на комините за пукнатини, както и почистването им от страна на собствениците. „Това е причината да имаме повече битови пожари. Ние постоянно разпространяваме брошури и отправяме апел към гражданите да подготвят печките и комините за отоплителния сезон. Да не оставят включени нагревателни уреди и печки без наблюдение“, подчерта директорът на Пожарната. Той добави, че като се запали комина, огънят може бързо да обхване покривното пространство, а оттам и цялата къщата, а на никой не иска да остане без дом през зимата. \r\nНели ГЕРГЬОВСКА", "date": "2018.11.29", "title": "Комисар Симеон Цървуланов, РДПБЗН - Смолян: От 193 битови пожара от началото на годината в областта, 128 са в комини"}
{"url": "http://www.focus-news.net/news/2018/11/29/2596181/veliko-tarnovo-startira-izgrazhdaneto-na-nova-patna-vrazka-kam-dva-zhilishtni-kvartala-v-grada-priklyuchiha-vsichki-saglasuvatelni-protseduri-s-eksploatatsionnite-druzhestva.html", "text": "На път е да стартира изграждането на нова пътна връзка към два жилищни квартала във Велико Търново. Строителното разрешение вече е факт, уточниха за  Радио „Фокус“ – Велико Търново  от пресцентъра на Общината. Инфраструктурният проект предвижда осигуряването на пряк достъп между жилищните комплекси „Бузлуджа” и „Зона В” и пътен възел „Качица”. Пътната връзка ще започва от от улица „Стоян Коледаров“, ще минава покрай газстанцията в района и ще достига до колелото до Дома за възрастни хора. Приключиха всички съгласувателни процедури с експлоатационните дружества. Двуседмичен е срокът за влизане в сила на разрешението. Ако метеорологичните условия позволяват, още през  декември могат да стартират първите дейности – изкопни работи, оформяне на пътно легло, основа на тротоари и др. \r\nНовата пътна връзка ще осигури пряк достъп между двата квартала и пътен възел „Качица”, като ще подобри транспортното обслужване на близо 30 000 жители на града. 4500 квадратни метра ще са новите тротоари, а през пролетта на следващата година трасето ще бъде цялостно асфалтирано. Инвестицията е за 1,8 милиона лева, а средствата са осигурени от правителството. \r\nМария НЕДЕВА", "date": "2018.11.29", "title": "Велико Търново: Стартира изграждането на нова пътна връзка към два жилищни квартала в града, приключиха всички съгласувателни процедури с експлоатационните дружества"}
{"url": "http://www.focus-news.net/news/2018/11/29/2596185/sofiya-v-umbal-sv-ekaterina-e-bila-izvarshena-slozhna-zhivotospasyavashta-operatsiya-na-postapila-po-speshnost-amerikanska-grazhdanka.html", "text": "В УМБАЛ „Св. Екатерина“ бе приета за лечение по спешност 70-годишна американска гражданка с остро настъпила дисекация на гръдната аорта. Това е най-драматично протичащото заболяване на сърцето и излизащите от него съдове, което причинява смърт при 50% от случаите, ако е оставено без лечение през първите 48 часа от началото на симптомите. Това съобщиха от  УМБАЛ \"Св. Екатерина\" . Дисекацията на гръдната аорта представлява разслоение на стената на аортата, при което кръвта прониква под налягане и заплашва от спукването й.  \r\nЕкипът на проф. Генчо Начев оперира пациентката по спешност, като отстрани увредената аорта и я замени с протеза, в която включи излизащите от дъгата на аортата съдове, снабдяващи с кръв мозъка и горните крайници. Операцията премина успешно и пациентката се възстановява, като й предстои изписване в следващите дни.", "date": "2018.11.29", "title": "София: В УМБАЛ „Св. Екатерина“ е била извършена сложна животоспасяваща операция на постъпила по спешност американска гражданка"}
{"url": "http://www.focus-news.net/news/2018/11/29/2596188/prof-todor-kantardzhiev-v-sofiya-e-dokazan-treti-sluchay-na-svinski-grip.html", "text": "Националната референтна лаборатория доказа трети случай на грип H1N1, пандемичен или свински. Това съобщи за  Агенция „Фокус“  директорът на Националния център по заразни и паразитни болести и епидемиолог проф. д-р Тодор Кантарджиев. „Случаят е с дете на 10-годишна възраст, което е прието за решение в софийска болница“, добави проф. Кантарджиев. \r\nЛюба АЛЕКСИЕВА", "date": "2018.11.29", "title": "Проф. Тодор Кантарджиев: В София е доказан трети случай на свински грип"}
{"url": "http://www.focus-news.net/news/2018/11/29/2596189/mosv-organizira-publichno-obsazhdane-na-proekta-na-natsionalna-programa-za-podobryavane-kachestvoto-na-atmosferniya-vazduh-2018-2024-g-na-30-noemvri.html", "text": "Публично обсъждане на проекта на Национална програма за подобряване качеството на атмосферния въздух (2018-2024 г.) с представители на неправителствени организации, на работодатели и на местните власти ще се проведе на 30 ноември 2018 г., от 10.00 до 11.30 ч. в Министерството на околната среда и водите (МОСВ). Това съобщиха от пресцентъра на  МОСВ . Програмата е разработена въз основа на споразумение за предоставяне на консултантски услуги между МОСВ и Световната банка. Проектът на Национална програма е публикуван в раздел „Обществени обсъждания“ на  \r\nОбсъждането ще се излъчва онлайн на  , както и на  .", "date": "2018.11.29", "title": "МОСВ организира публично обсъждане на проекта на Национална програма за подобряване качеството на атмосферния въздух (2018-2024 г.) на 30 ноември"}
{"url": "http://www.focus-news.net/news/2018/11/29/2596180/vesela-lecheva-bsp-ne-e-evropeyska-praktika-premierat-da-vadi-kato-fokusnik-pari-ot-dzhoba-si-prez-godinata.html", "text": "Не е европейска практика премиерът да вади като фокусник пари от джоба си през годината. Това каза заместник-председателят на ПГ на „БСП за България“ Весела Лечева по време на дебатите по държавния бюджет за 2019 г. в частта му трансфери към общините, предаде репортер на  Агенция „Фокус“ . Лечева отчете един сериозен проблем и обясни, че той касае  начина, по който се разпределят средствата на българските данъкоплатци. „За съжаление, през последните години се затвърди практиката изкуствено или умишлено да се занижава приходната част на бюджета и да може абсолютно непрозрачно пред българските граждани да се харчат техните средства, абсолютно субективен да бъде подходът по начина, по който се разпределят те по определените общини и населени места“, заяви още Лечева. По думите ѝ това, което се представя през годината премиерът Борисов да вади като фокусник от джоба си пари за хората с увреждания и обещания от рода на „едно стадионче за 100 млн. лв.“, не е в европейската практика. „Това като народно представителство трябва да го променим“, допълни Лечева. „Моите въпроси са свързани със средствата, които са необходими за инфраструктура, за ВиК мрежа, водопроводна мрежа и най-вече за саниране във Великотърновска област в общините Павликени и Сухиндол. Нарочно списъкът е много скромен, защото във Великотърновска област се носи слуха, че не Борисов, а Цветанов определял как се разпределят средствата и от него зависи дали един проект ще успее и дали ще се финансира. Затова бяхме скромни в нашите искания, защото по-добре да отидем да се разберем с г-н Цветанов, а не тук, когато се обсъжда бюджета“, коментира Лечева. Според нея програмата за енергийна ефективност е несправедлива. Лечева попита и каква е визията за развитието на тази програма.  \r\nДеница КИТАНОВА", "date": "2018.11.29", "title": "Весела Лечева, БСП: Не е европейска практика премиерът да вади като фокусник пари от джоба си през годината"}
{"url": "http://www.focus-news.net/news/2018/11/29/2596190/burgas-godishnite-literaturni-nagradi-na-burgas-shte-badat-vracheni-na-3-dekemvri.html", "text": "В навечерието на празника на града - Никулден, по традиция ще бъдат отличени най-добре представилите се бургаски творци на словото, издали книга през 2018-та година. Годишният преглед на литературната продукция ще се проведе на 3 декември, понеделник, в Заседателната зала на Община Бургас. Това съобщиха от пресцентъра на  Общината . \r\nОценката на най-добрите автори ще започне в 11.00 часа с доклад за бургаската поезия на литературния критик, преводач на книги от френски език и преподавател по български език в УНСС Юлиан Жилиев. \r\nОт 14.00 часа писателят, литературовед и преподавател по нова българска литература в СУ \"Св. Климент Охридски\" проф. Симеон Янев ще изнесе доклад за бургаската проза. \r\nНаградите за литература на Община Бургас за годината - \"Пегас\", \"Христо Фотев\" и \"Петко Росен\" ще бъдат връчени на тържествена церемония, която ще започне в 16.30 часа. \r\nТази година ще бъде присъдена и националната награда \"Златен пегас\" за цялостно творчество и принос в литературата и културата на Бургас, която се връчва на всеки две години. \r\nНаградите на Община Бургас за поезия, художествена и нехудожествена проза са равностойни и се връчват за най-добра поетична книга - плакет на името на Христо Фотев, за най-добра белетристична книга - плакет на името на Петко Росен и плакет \"Пегас\" за поетична, белетристична книга или книга с литературна критика на бургаски автор. Плакетите са изработени от художника Ненчо Русев. \r\nПрегледът на годишната литературна продукция на Бургас се провежда от 1990 година като част от празничната програма и тържествата, посветени на празника на града - Никулден.", "date": "2018.11.29", "title": "Бургас: Годишните литературни награди на Бургас ще бъдат връчени на 3 декември"}
{"url": "http://www.focus-news.net/news/2018/11/29/2596191/pregled-na-mezhdunarodnite-novini-do-13-chasa-agentsiya-fokus.html", "text": "В Австрия осъдиха 24-годишен българин на седем години затвор, след като у него са намерени планове за извършването на терористични атаки, предава  AFP . \r\nПо делото е осъден и 38-годишен австриец, вербувал за набиране на членове на терористична групировка. Според прокурорите той е имал „водеща идеологическа роля“ и е успял да убеди няколко души да заминат за Сирия, за да се присъединят към редиците на близкоизточната радикална групировка „Ислямска държава“. Сред тях има и двойка, която е взела със себе си двете си деца. След завръщането им в Австрия, срещу двамата също е организиран процес.  \r\nУточнява се, че българинът също е заминал в Сирия, но през 2015 г. се е завърнал в Европа. След обиск в дома му е намерена USB памет, съдържаща инструкции как да се използват взривни вещества и химическо оръжие, включително как да се взривяват устройства с мобилен телефон. \r\nОт 2011 г. насам около 300 души са напуснали или са били заловени при опит да напуснат Австрия, за да се бият в Сирия или Ирак от 2011 г., показват данните на вътрешното министерство във Виена. Около 50 души от тях са загинали в Близкия Изток, а около 100 други са се върнали. \r\n***  Срещата между държавния глава на Руската федерация Владимир Путин и президентът на САЩ Доналд Тръмп в кулоарите на форума на Г-20 в аржентинската столица Буенос Айрес ще се състои на 1 декември, неделя, а за преговорите между двамата световни лидери са предвидени два часа, съобщи за  РИА Новости  източник в една от делегациите. \r\nПрезидентите ще обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Тръмп и Путин ще търсят път за нормализация, подчерта по-рано съветникът на руския президент – Юрий Ушаков. Преговорите тет-а-тет ще продължат около 20 минути, след което в дискусиите ще се присъеднят ключови членове на двете делегации.   \r\nСъветника на американския президент по въпросите за националната сигурност Джон Болтън на свой ред поясни, че преговорите между двамата лидери ще бъдат насочени към въпросите за сигурността, контрола над въоръженията и регионалните проблеми. \r\nПредходната пълноформатна среща между Путин и Тръмп се проведе през юли във финландската столица Хелзинки, припомня агенцията. \r\n***  Канцлерът на ФРГ Ангела Меркел повтори за пореден път, че „няма военно решение\" за конфликта в Украйна, след като президентът Петро Порошенко поиска подкрепа от НАТО в сблъсъка на страната му с Русия, предава  AFP . \r\nОбвинявайки Русия за напрежението, Меркел заяви: „Ние също така искаме украинската страна да бъде разумна, защото знаем, че можем да решим нещата само мисъл и чрез диалог, защото няма военно решение на тези спорове\". \r\nПо-късно през деня Меркел ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията. \r\n***  Единадесетата по ред Международна среща за Сирия, която се проведе в периода 28-29 ноември в столицата на Казахстан – Астана, завърши без определяне на краен срок за създаване на конституционната комисия, предава  TACC . \r\nВ заключителното изявление на страните-гаранти (Русия, Иран и Турция) след срещата се подчертава загрижеността от нарушенията на примирието в сирийската провинция Идлиб. „Разгледана е подробно ситуацията в идлибската зона на деескалация и е дадено потвърждение на готовността за цялостно спазване на меморандума за стабилизация в Идлиб от 17 септември 2018 г. В тази връзка е изразена загриженост от продължаващите нарушения на режима на прекратяване на бойните действия. Страните-гаранти заявиха, че ще засилят усилията си за съблюдаването му, включително чрез подобряване на работата на съвместния ирано-руско-турски координационен център“, обяви казахстанския външен министър Кайрат Абдрахманов. Уточнява се, че в рамките на срещата не е фиксиран срок за създаването на конституционния комитет, който трябва да бъде натоварен със задачата за изработването на новия основен закон на Сирия. \r\nСледващата среща за Сирия, 12-та по ред, ще бъде проведена през февруари догодина. \r\n***  Преспанското споразумение мобилизира и учениците от средните училища в Гърция, които обявиха протести „за“ и „против“ договора за новото име на северния им съсед, отбелязва електронното издание на македонския  „Фокус“. \r\nС аргумента, че „демокрацията е продала Македония\", ученици от средните училища в Северна Гърция организират протест в Солун, който ще започне в часовете преди обед. Организаторите му отправиха призиви за обсади на училища.  \r\nТехните връстници от Атина отговориха с призив за „антинационалистичен и антифашистки“ митинг в гръцката столица. Той ще се проведе паралелно с този в северния гръцки пристанищен град. \r\nОт редакцията подчертават, че ако се съди по предварителните призиви и коментари, вероятно протестът в Атина ще събере повече хора. \r\n***  ЮНЕСКО добави реге музиката към Списъка на световното културно и природно наследство, предава  AFP , като допълва, че специфичният стил стана популярен на световно ниво, благодарение на изпълнители като Боб Марли. \r\nЮНЕСКО добави жанра, произхождащ от Ямайка, към колекцията си от „нематериално културно наследство\", заслужаваща защита и популяризиране. \r\n***  Опозицията в Берлин засили натиска върху Министерството на отбраната след медийно разследване за предполагаема тайна мрежа  на крайнодесни в редиците на Бундесвера, съобщава водещото германско издание  Der Spiegel . \r\nСлед докладите в средствата за масова информация бе свикано заседание на парламентарната комисия по отбрана, но и след него останаха редица отворени въпроси.  От партията „Зелени“ настояха на следващата сесия на органа да бъдат изяснени събитията – при това в присъствието на представители на германската армия.  \r\nНа свой ред от „Левица“ коментираха, че опасността от разпространяването на крайнодесни идеологии в Бундесвера е „систематично тривиализирана“ от Берлин, при това в момент, в който  са налице „конкретни индикации за предполагаема дясна радикална мрежа, която е натрупала оръжия и е подготвена за сериозни актове на насилие“. И двете партии призоваха Министерството на отбраната, водено от Урсула фон дер Лейен (ХДС), да коментират по-подробно медийното проучване.  \r\nГерманското военно разузнаване обаче твърди, че няма няма информация за екстремистки мрежи в Бундесвера. Директорът му  Христофор Грам наскоро увери: „Политически мотивираното насилие не играе роля в Бундесвера\". \r\n***", "date": "2018.11.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/29/2596186/veliko-tarnovo-nad-80-e-sabiraemostta-na-danachni-i-nedanachni-prihodi-v-obshtinata-za-parvite-9-mesetsa-na-2018-godina.html", "text": "Над 80% е събираемостта на данъчни и неданъчни приходи в Община Велико Търново за първите 9 месеца на 2018 година. Това нарежда местната администрация в топ 4 на Общините в България по събираемост. Това заяви при гласуването на извършеното до края на септември по Бюджет 2018 по време на редовната сесия на Общински съвет (ОбС) – Велико Търново зам.-кметът на Общината Снежана Данева, предаде репортер на  Радио „Фокус“ – Велико Търново . Тя припомни, че общата стойност на финансовата рамка за настоящата година е в размер на 76.4 млн. „Видно от данните за деветмесечието се наблюдава, че Община Велико Търново увеличава местните си приходи, които са формирани от данъчни и неданъчни такива и постъпленията са с 453 000 лв. повече. С провежданите политики, с които Общината затвърждава финансовата си стабилност намаляват просрочените задължения като резултат. Като числа към 30-ти септември  2018-та те са 1 122 357 млн. лв., към същия период на 2017-та те са били 1 322 896 млн. лв. Като абсолютна сума разликата е 200 539 лв. или 17 % в посока намаления“, обясни Снежана Данева. Тя допълни и, че проблеми има, но местната администрация работи за решаването им „в движение“. \r\nПо време на сесията кметът Даниел Панов съобщи във връзка с питане относно сметосъбирането в града, че само два акта за нереглементирано изхвърляне на отпадъци са съставени в община Велико Търново през 2018 година. Причината за това е невъзможността за установяване на нарушителите след подаване на конкретен сигнал. Градоначалникът уточни, че оплакванията са чести и са свързани основно с образуване на сметища в междублокови пространства, изхвърляне на строителни и текстилни отпадъци. “В някои от случаите няма как да намерим нарушителя, защото той е изхвърлил боклука си в тъмната част на деня и никой не го е видял”, каза още управникът. Затруднения при събирането на отпадъците създават и паркираните по пътното платно автомобили, недобросъвестните граждани, които изхвърлят около кофите, както и ремонтите по различни европейски проекти, които затварят различни улици. Той допълни и, че има нарушения и от страна на фирмата, която е ангажирана със сметопочистването. Договорът с нея е от 2014 година. “Нарушенията не са систематични, а по-скоро единични и винаги, когато се констатира такова, то се санкционира”, коментира Панов. Глобите, наложени до момента, от началото на годината, са в размер на 11 000 лева. На територията на Великотърновска община има 1300 контейнера тип “бобър”, 1650 големи контейнери и над 1200 малки.  За 2018 година са осигурени и допълнително 90 съда за сметосъбиране. \r\nПо време на сесията стана ясно също, че до края на декември ще бъде демонтирана останалата част от тролейбусната мрежа в града. Разпореждането е към фирма, с която Община Велико Търново има сключен договор и е издадено лично от кмета Даниел Панов. Градоначалникът посочи, че контролът по демонтаж на контактните проводници е възложен на отговорни лица – инж. Ивайло Тачев, инж. Динко Кечев, и инж. Мантир Пандулчев. Отчитането на свършеното се прави чрез изтегляне на демонтираното количество, което се мери ежедневно и се съставят протоколи. „До края на декември всички останали части от тролейбусната мрежа ще бъдат демонтирани в противен случай ще има санкции за фирмата. Ще има нова процедура. Демонтирането на стрелките и обтяжките е започнало и са демонтирани 60 % от количествата“, посочи още Даниел Панов. Той уточни и, че в участъците, където има коли, които не се преместват, процесите се забавят. „Там където има проблем с колите, съм разпоредил  да се вдигат от „Паркинги и гаражи“, за да може до края на декември фирмата да си свърши работата, ако не се случи ще има санкции и прекратяване на договора“, допълни кметът. \r\nЛуиза ТРАНЧЕВА", "date": "2018.11.29", "title": "Велико Търново: Над 80% е събираемостта на данъчни и неданъчни приходи в Общината за първите 9 месеца на 2018 година"}
{"url": "http://www.focus-news.net/news/2018/11/29/2596193/stara-zagora-do-1700-ch-dvizhenieto-po-avtomagistrala-trakiya-ot-km-205-do-207-v-posoka-burgas-shte-se-osashtestvyava-v-izprevarvashtata-lenta-poradi-remont.html", "text": "До 17.00 ч. движението по автомагистрала „Тракия“ от км 205 до 207 в посока Бургас ще се осъществява в изпреварващата лента поради ремонт на асфалтова настилка. Това съобщиха от пресцентъра на  Агенция \"Пътна инфраструктура\" .", "date": "2018.11.29", "title": "Стара Загора: До 17.00 ч. движението по автомагистрала „Тракия“ от км 205 до 207 в посока Бургас ще се осъществява в изпреварващата лента поради ремонт"}
{"url": "http://www.focus-news.net/news/2018/11/29/2596192/nikolay-nikolov-bsp-sofiya-ochevidno-kmetat-fandakova-ne-zhelae-da-se-bori-sreshtu-travestitite-i-hamalite-na-pl-makedoniya.html", "text": "Кметът Йорданка Фандъкова очевидно отказва да се бори срещу травеститите и хамалите на площад \"Македония\" и бул. \"Христо Ботев\". Тази констатация направи общинският съветник от БСП - София Николай Николов, който е член на Комисията по обществен ред и сигурност в Столичния общински съвет (СОС). Това съобщиха от пресцентъра на  БСП - София . Преди месец и половина социалистът от район \"Красно село\" получи обещание от столичния градоначалник да бъде организирана работна среща между представители на Столична община и СДВР с цел търсене на начин за разрешаване на проблема с присъствието на травестити и хамали на площад \"Македония\" и по бул. \"Христо Ботев\". То беше резултат от инициарана от Николай Николов подписка през август, която през септември беше внесена в Столична община заедно с питане от общинския съветник по темата. В отговора си по време на сесията на СОС на 11-и октомври Йорданка Фандъкова обеща да направи среща със СДВР.  \r\n\"Кметът излъга всичките 1031 граждани, които се включиха в подписката срещу травеститите и хамалите през лятото, коментира Николай Николов. - Председателят на комисията по обществен ред и сигурност в СОС Иван Илиев каза, че приема всеки един от подписите на гражданите като сигнал и по този начин призна, че проблем има. Това се случи, когато внесох подписката в Столична община. Кметът Фандъкова обеща среща със СДВР, за да обсъдим проблема и да потърсим начин да го решим. Така и тя призна, че проблем има. Да, проблем има, но действия за решаването му няма. Среща месец и половина по-късно няма. Няма и изгледи да бъде организирана\". \r\nСпоред Николай Николов, това е пълна незаинтересованост и неглижиране на проблема от страна на управляващите в Столична община. \"Те нито искат да чуят гражданите, нито се интересуват от проблемите им, категоричен е той. - Затова смятам в продължение на седмица всяка вечер да заснемам травеститите по бул. \"Христо Ботев\". След това ще качвам снимките в профила ми в социалната мрежа и ще тагвам страниците на СДВР и на кмета Фандъкова. За да ги подсещам, че има беззаконие в центъра на София\".", "date": "2018.11.29", "title": "Николай Николов, БСП - София: Очевидно кметът Фандъкова не желае да се бори срещу травеститите и хамалите на пл. \"Македония\""}
{"url": "http://www.focus-news.net/news/2018/11/29/2596187/afp-angela-merkel-otnovo-predupredi-che-nyama-voenno-reshenie-na-konflikta-v-ukrayna-prizova-kiev-da-proyavi-razum.html", "text": "Канцлерът на ФРГ Ангела Меркел повтори за пореден път, че „няма военно решение\" за конфликта в Украйна, след като президентът Петро Порошенко поиска подкрепа от НАТО в сблъсъка на страната му с Русия, предава  AFP . \r\nОбвинявайки Русия за напрежението, Меркел заяви: „Ние също така искаме украинската страна да бъде разумна, защото знаем, че можем да решим нещата само мисъл и чрез диалог, защото няма военно решение на тези спорове\". \r\nПо-късно през деня Меркел ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията. Тереза Герова", "date": "2018.11.29", "title": "AFP: Ангела Меркел отново предупреди, че „няма военно решение“ на конфликта в Украйна, призова Киев да прояви „разум“"}
{"url": "http://www.focus-news.net/news/2018/11/29/2596173/ivitsa-dachich-sarbiya-ne-se-nuzhdae-ot-verbalnite-reaktsii-na-mezhdunarodnata-obshtnost.html", "text": "Министърът на външните работи на западната ни съседка Ивица Дачич увери, че Сърбия не се нуждае от вербалните реакции на международната общност по повод решението на прищинските власти да въведат 100-процентови мита за вноса на сръбски стоки в Косово, отбелязва електронното издание на водещия белградски ежедневник   „Политика“ .  \r\nEединственият начин за рационален изход от проблема е премахването на таксите, което е възможно при „натиск от Вашингтон\", изрази увереност първият дипломат на Белград. „Какво ще кажат Брюксел и Вашингтон за ход, който е невидим както на политическата, така и на икономическата сцена?\", бе реторичният въпрос на Дачич, който подчерта, че Сърбия е изпратила ясно послание, че очаква от международната общност конкретни действия. \r\nСпоред сръбският външен министър решението на Косово за въвеждане на митата е взето в отговор на блокиране на членството му в Интерпол. „Бяхме ясни – не искаме на усложняваме ситуацията – греши и едната, и другата страна, но сме в очакване на реакция“, подчерта Дачич.  Тереза Герова", "date": "2018.11.29", "title": "Ивица Дачич: Сърбия не се нуждае от вербалните реакции на международната общност"}
{"url": "http://www.focus-news.net/news/2018/11/29/2596197/atanas-stoilov-kmet-na-aksakovo-mashinite-za-zimno-poddarzhane-sa-v-gotovnost-za-rabota.html", "text": "Машините за зимно поддържане са в готовност за работа. Това каза за  Радио „Фокус“ – Варна  кметът на Община Аксаково инж. Атанас Стоилов. Той отбеляза, че още през вчерашния ден във всички краища на града и в населените места е имало разположени машини за зимно поддържане на пътищата, осигурени са и материали за зимните екипи. Снежната покривка в Аксаково е лека, всички пътища са проходими при зимни условия. Училищата и детските градини на територията на общината функционират нормално. \r\nИнж. Атанас Стоилов припомни, че е актуализиран съставът на Общинския щаб за изпълнение на  общинския  план за защита при бедствия и за взаимодействие с националния,  ведомствените и областен щаб за защита при бедствия. Изготвена е обобщена справка на болни и нуждаещи се от хемодиализа, очакващи се родилки през месеците декември 2018, януари и февруари 2019 година, както и информация за заведените на отчет тежко болни и инвалиди с над 90% трайно намалена работоспособност.   Общината ще предприеме действия при необходимост да организира извозването им до съответните социални заведения, подчерта кметът инж. Атанас Стоилов. Основен проблем през зимните месеци в общината се явяват периодичните затваряния на пътните отсечки от третокласната републиканска пътна мрежа. \r\nМарияна ВАЛЕНТИНОВА", "date": "2018.11.29", "title": "Атанас Стоилов, кмет на Аксаково: Машините за зимно поддържане са в готовност за работа"}
{"url": "http://www.focus-news.net/news/2018/11/29/2596198/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК - Пловдив. Без вода са населените места Войнягово, Царимир и Любен. Очаква се нормалното водоподаване към абонатите да бъде възстановено до края на работния ден. Без вода за неопределен период от време са и част от жителите на кв. „Свети Георги“, заради авариен ремонт в района на ул. „Асенова крепост“. \r\nЕкипите на водоснабдителното дружество работят и по отстраняването на аварии на територията на град Пловдив. С нарушено водоподаване до 14.00 часа са живущите в района на улиците „Гладстон“, „Ген.Гурко“ и „Емил де Лавеле“, а за неопределен период от време – по улиците „Тополница“, „Хъшовска“, „Никола Войводов“ и „Весела“. \r\nТони МИХАЙЛОВ", "date": "2018.11.29", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/11/29/2596195/alsat-m-makedoniya-sasho-miyalkov-se-yavi-na-zasedanie-po-deloto-trezor-pod-ohranata-na-politseyski-spetschasti.html", "text": "Бившият директор на Управлението за сигурност и контраразузнаване Сашо Миялков бе ескортиран от полицейски спецчасти от затвора в Шутка до съда в Скопие, където се гледа делото „Трезор“, предава излъчващият на албански език скопски телевизионен канал  „Алсат-М“ . \r\nМиялков е транспортиран до паркинга на съда с полицейски ван, в който са пътували и бодигардовете му. Телевизията подчертава, че това е първият път, в който Миялков напуска затвора в Шутка, след като бе арестуван преди десетина дни. След задържането му имаше насрочени две заседания по делото „Трезор“, но бяха отложени по различни причини. Тереза Герова", "date": "2018.11.29", "title": "„Алсат-М“ (Македония): Сашо Миялков се яви на заседание по делото „Трезор“ под охраната на полицейски спецчасти"}
{"url": "http://www.focus-news.net/news/2018/11/29/2596194/vladimir-toshev-gerb-ako-ne-beshe-smeneno-upravlenieto-na-bsp-vav-vidin-s-gerb-sega-obshtinata-shteshe-da-vrashta-75-mln-lv-za-vodniya-tsikal.html", "text": "Ако не беше сменено управлението на БСП във Видин с ГЕРБ, сега Видинска община щеше да връща 75 млн. лв. за водния цикъл. Това каза народният представител от ПГ на ГЕРБ Владимир Тошев по време на дебатите по държавния бюджет за 2019 г. в частта му трансфери към общините, предаде репортер на  Агенция „Фокус“ . Владимир Тошев коментира предложенията на БСП за повече пари за общините и ги призова: „Ето го финансовият министър тук. Откъде да вземат тези 140 и повече млн., за да го добавят към субсидиите на общините? Не е ли малко нагло?“, коментира още Тошев. Той обясни и ситуацията във Видин, откъдето е депутат. „Кмет до 2015 г. на БСП, 21 млн. лв. задължения при 36 млн. лв. бюджет. 7 млн. просрочени, блокирани сметки, блокирана каса, блокирани вода, ток. Светофарите не работеха във Видин при кмет на БСП. Сега управлява кмет на ГЕРБ. Наследихме над 80 дела от контрагенти на общината за принудително изплащане на задължения. Провален проект за над 5 млн. лв. Спасен е и в момента е готов. Епиграфски център изцяло провален, но в момента работи“, допълни още Тошев. „В момента във Видин се изпълняват проекти за над 70 млн. лв. Ако не беше сменено управлението на БСП във Видин с ГЕРБ, сега Видинска община при 40  и няколко милиона бюджет, щеше да връща 75 млн. лв. за водния цикъл, заради провалена пречиствателна станция“, допълни още Тошев.   \r\nВ реплика секретарят на ПГ на БСП и също депутат от Видин Филип Попов заяви, че казаното за спрените светофари е вярно. Той уточни, че това е било след управлението на кандидат-кмет и кмет от ГЕРБ, който в момента е осъден. „Когато застъпи кметът на БСП във Видин в Общината нямаха химикалки“, допълни още Попов и уточни, че е имало 22 млн. лв. задължения.  \r\nДепутатът Десислава Атанасова от ГЕРБ направи втора реплика на Владимир Тошев и го попита колко пъти предходният репликиращ Филип Попов е бил народен представител от тази област, в кое правителство колко средства са отпуснати не само областния център Видин, а и за общинските такива. „На мен ми омръзна да слушам фалшиви новини от тази трибуна и конкретно от г-н Филип Попов през последните няколко дни“, допълни още Десислава Атанасова.  \r\nВ лично обяснение Попов заяви, че е депутат от 42-ро, 43-то и 44–то НС. „На последните парламентарни избори бях водач в листата във Видин. Бихме ГЕРБ с 12% разлика“, допълни още Попов и уточни, че очевидно е направил нещо за града. \r\nВ дуплика Владимир Тошев допълни, че БСП трябва да следят бюджета на Министерски съвет, а не този на „Позитано“, защото ги объркват. \r\nДеница КИТАНОВА", "date": "2018.11.29", "title": "Владимир Тошев, ГЕРБ: Ако не беше сменено управлението на БСП във Видин с ГЕРБ, сега общината щеше да връща 75 млн. лв. за водния цикъл"}
{"url": "http://www.focus-news.net/news/2018/11/29/2596196/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane-patnite-nastilki-sa-mokri-i-hlazgavi.html", "text": "Трафикът на ГКПП „Гюешево” е с нормална интензивност, пътните настилки са мокри и хлъзгави. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.29", "title": "Кюстендил: Преминаването през ГКПП „Гюешево” се извършва без голямо изчакване, пътните настилки са мокри и хлъзгави"}
{"url": "http://www.focus-news.net/news/2018/11/29/2596200/velizar-eremiev-obshtina-blagoevgrad-spektakalat-osmoto-chudo-shte-bade-predstaven-v-grada-pod-patronazha-na-kmeta-d-r-atanas-kambitov.html", "text": "Спектакълът „Осмото чудо“ на ансамбъл „Българе“ ще бъде представен за първи път в града под патронажа на кмета д-р Атанас Камбитов. Това каза за  Радио „Фокус“ – Пирин  Велизар Еремиев, експерт „Връзки с обществеността“ към Община Благоевград. Събитието ще се проведе от 19.00 часа на сцената на зала „Пейо Яворов“.  \r\n„Осмото чудо“ е по сценарий, хореография и режисура на продуцента и на ансамбъла Христо Димитров. Спектакълът е запленяващо пътешествие в света на неравноделните музикални размери в българския фолклор и е оригинална режисьорска комбинация от филм, театър и динамичните ни народни танци и песни. Интригуващ сценарий, в който зрителите преоткриват за себе си личността на един верен приятел на България от преди век – кореспондента на в. „Таймс“ за Балканите Джеймс Баучер“, каза още Еремиев. Той добави, че повествованието преминава през 7 музикално-танцови картини, впечатляващо представени от танцьорите и солистите на „Българе“, а самият хореограф на спектакъла Христо Димитров се включва със солови изпълнения в добруджанската и тракийската картина.  \r\n„В четвъртия авторски проект на ансамбъла наред със закачливите теми от фолклора в песни и танци, един крилат артист редовно обира овациите на публиката“, допълни Еремиев. Той подчерта, че спектакълът  „Осмото чудо“ е игран в пълната си и в кратката си версия близо 100 пъти, триумфално покорявайки сцените в повечето градове в страната. \r\nЛивия НИНОВА", "date": "2018.11.29", "title": "Велизар Еремиев, Община Благоевград: Спектакълът „Осмото чудо“ ще бъде представен в града под патронажа на кмета д-р Атанас Камбитов"}
{"url": "http://www.focus-news.net/news/2018/11/29/2596199/osse-salome-zurabishvili-se-e-polzvala-s-nepravomerno-predimstvo-na-prezidentskite-izbori-v-gruziya.html", "text": "Кандидатът на управляващата в Тбилиси партия „Грузинска мечта“ Саломе Зурабишвили се е ползвала с неправомерно предимство на президентските избори. Това е заключението на представителите на Организацията за сигурност и сътрудничество в Европа (ОССЕ), наблюдавали гласуването в страната, предава  AFP . \r\nОССЕ твърди, че Зурабишвили е имала предимство пред конкурентите си заради злоупотреба с административни ресурси. Каква точно не се пояснява. \r\nВсе пак наблюдателите на ОССЕ определят президентските избори в Грузия като „конкурентни“, а кандидатите за висшия държавен пост са имали възможност да проведат свободно кампанията си. Тереза Герова", "date": "2018.11.29", "title": "ОССЕ: Саломе Зурабишвили се е ползвала с неправомерно предимство на президентските избори в Грузия"}
{"url": "http://www.focus-news.net/news/2018/11/29/2596202/andriyan-petrov-zam-oblasten-upravitel-do-15-sm-e-snezhnata-pokrivka-v-oblast-smolyan-nyama-naseleni-mesta-bez-tok.html", "text": "Обстановката в област Смолян след снеговалежите е нормална. Това каза за  Радио „Фокус“ – Смолян  зам. областният управител на Смолян, Андриян Петров. Той уточни, че пътищата навсякъде са почистени и обработени, като ограничение за тежкотоварни автомобили има само на прохода „Превала“. В областта няма населени места без електричество. Няма и сигнали за инциденти на телефон 112 и през Пожарна безопасност и защита на населението, вследствие на падналия сняг. Снежната покривка в различните части на областта е между 5 и 15 см. Обстановката в региона е нормална и навсякъде движението се осъществява при зимни условия, обобщи зам.-областният управител на Смолян. \r\nНели ГЕРГЬОВСКА", "date": "2018.11.29", "title": "Андриян Петров, зам. областен управител: До 15 см е снежната покривка в област Смолян, няма населени места без ток"}
{"url": "http://www.focus-news.net/news/2018/11/29/2596203/prokuror-emiliya-rusinova-sluzhitel-na-nap-e-zaloven-v-momenta-na-poluchavane-na-podkup-ot-15-hil-leva.html", "text": "Служител на НАП е заловен в момента на получаване на подкуп от 15 хил. лева. Това каза административният ръководител на Софийска градска прокуратура Емилия Русинова на брифинг във връзка с образувано досъдебно производство срещу служител на НАП за подкуп, предаде репортер на  Агенция „Фокус“ . Русинова обясни, че образуваното досъдебно производство е след успешна акция на служители на ГДБОП под ръководството на Софийската градска прокуратура. В рамките ѝ е задържано лице, служител на НАП, коeто е заловенo в момент на получаване на първия транш от поискан от него сума. Прокурор Русинова поясни, че служители на НАП са били определени със заповед да извършат ревизия на търговско дружество. В последствие въпросните служители са провели няколко срещи с управителя на дружеството. При първата от тях те са го уведомили, че по отношение на неговото дружество са установени недекларирани печалби в размер на 800 хил. лева. Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева. Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 хил. лева, които са му били предадени в центъра на столицата. Емилия Русинова уточни, че служителят е задържан за 72 часа и предстои да бъде поискано постоянното му задържане под стража, а процесуално следствените действия по случай продължат, като има и още заподозрени.  \r\nВесела АЛЕКСАНДРОВА", "date": "2018.11.29", "title": "Прокурор Емилия Русинова: Служител на НАП е заловен в момента на получаване на подкуп от 15 хил. лева"}
{"url": "http://www.focus-news.net/news/2018/11/29/2596206/okrazhnata-prokuratura-v-silistra-zadarzha-direktora-na-tp-darzhavno-gorsko-stopanstvo-za-podkup.html", "text": "В късния следобед в сряда, 28 ноември 2018 г., в служебния си кабинет е бил задържан директорът на Териториалното поделение „Държавно горско стопанство“ в Силистра инж. Георги М., след като поискал и приел подкуп в размер на 4600 лева, за да не извърши действия по служба като длъжностно лице, заемащо отговорно служебно положение. Парите са поискани и приети като „такса спокойствие“.  \r\nДеянието е извършено чрез изнудване посредством злоупотреба със служебно положение, като директорът на Териториалното поделение „Държавно горско стопанство“ е искал по 500 лева на камион от концесионер, извършващ дърводобив в държавни гори.    \r\nОкръжната прокуратура в Силистра е повдигнала обвинение на Георги М. за  престъпление по член 302, т. 1 и 2 във връзка с член 301, ал. 1 от Наказателния кодекс, което се наказва с лишаване от свобода от 3 до 10 години, глоба до 20 000 лева и лишаване от право да заема определена длъжност и да упражнява определена професия по член 37, ал. 1, т. 6 и 7 от НК. С постановление на наблюдаващ прокурор от Окръжната прокуратура в Силистра обвиняемият е задържан за срок до 72 часа с цел довеждането му пред съда. \r\nПровеждат се активни действия по разследването по досъдебното производство, което е под наблюдението на Окръжната прокуратура в Силистра. Те се извършват съвместно с органите на ОД „Полиция“ в МВР в града. След анализ на събраните доказателства наблюдаващият прокурор в Окръжната прокуратура в Силистра ще внесе искане в Силистренския окръжен съд за определяне мярка за неотклонение „Задържане под стража“ спрямо Георги М.", "date": "2018.11.29", "title": "Окръжната прокуратура в Силистра задържа директора на ТП „Държавно горско стопанство“ за подкуп"}
{"url": "http://www.focus-news.net/news/2018/11/29/2596183/taner-ali-dps-neka-zalozhim-prez-zimniya-period-dopalnitelni-sredstva-ot-3-mln-lv-na-obshtinite-za-zimno-poddarzhane-i-snegopochistvane.html", "text": "Нека заложим през зимния период допълнителни средства от 3 млн. лв. на общините за зимно поддържане и снегопочистване, които да са като резерв в Министерство на финансите. Това каза народният представител от ПГ на ДПС Танер Али  по време на дебатите по държавния бюджет за 2019 г. в частта му трансфери към общините, предаде репортер на  Агенция „Фокус“ . Според него при необходимост или при бедствено положение, общините трябва да получат тези средства. „Ние като ДПС сме подготвили механизъм за разпределение и може би в следващо управление на страната, което очакваме да се случи, ние ще предложим по-адекватно разпределение на тези средства“, каза депутатът от ДПС. „Улиците по населените места са още 57 хил. км, от които 65%, колеги са в крайно лошо състояние, ние трябва да помислим добре и да намерим точния механизъм, когато разпределяме финансовите средства, за да има равнопоставеност между живущите и тези, които пътуват през републикански пътни мрежи и инфраструктури като магистрали“, каза още Али.  \r\nДеница КИТАНОВА", "date": "2018.11.29", "title": "Танер Али, ДПС: Нека заложим през зимния период допълнителни средства от 3 млн. лв. на общините за зимно поддържане и снегопочистване"}
{"url": "http://www.focus-news.net/news/2018/11/29/2596207/gabrovo-kashta-e-izgoryala-v-selo-dushevo-poradi-nepravilno-polzvane-na-otoplitelen-ured.html", "text": "Къща е изгоряла в село Душево поради неправилно ползване на отоплителен уред. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Габрово. Съобщение за пожара е получено около 10.30 ч. вчера. В потушаването на огъня са участвали два  противопожарни автомобила и шестима пожарникари от Районната служба в Севлиево. \r\nНа два сигнала за запалени комини са се отзовали пожарникари от областта за изминалото денонощие. Единият е в Трявна, а другият - в Габрово. При пожарите не са нанесени материални щети. Причина за инцидентите е непочистването на комините. \r\nНадежда КРЪСТЕВА", "date": "2018.11.29", "title": "Габрово: Къща е изгоряла в село Душево поради неправилно ползване на отоплителен уред"}
{"url": "http://www.focus-news.net/news/2018/11/29/2596208/veliko-tarnovo-nay-obilni-v-oblastta-sa-bili-snegovalezhite-prez-izminaloto-denonoshtie-v-oblastniya-grad-snezhnata-pokrivka-e-24-sm.html", "text": "Най-обилни в област Велико Търново са били снеговалежите през изминалото денонощие в областния град, снежната покривка е 24 см. Това съобщи за  Радио „Фокус“ – Велико Търново  дежурният в Хидрометеорологичната обсерватория в града. Във Велико Търново валежите са около 17 л/кв.м. Най-много паднало количество валежи е измерено в Еленския балкан, в село Тодювци – 22 л/кв.м. В село Костел са паднали 12 л/кв.м, измерената снежна покривка е 10 см. Най-малко е натрупалото количество сняг в Павликени – 4 см, толкова е и в стражишкото село Кесарево. 18 см е снежната покривка в Полски Тръмбеш, 13 см е във великотърновските села Крушето и Балван. \r\nСкоростта на вятъра е била около 9 м/сек. Дежурният допълни, че нивата на реките са далеч от критичните си стойности. Очаква се нивата да се повишат при интензивно снеготопене. Днес  и през следващите два  дни речните нива във водосбора на река Янтра ще се понижават. Водните количества ще бъдат под праговете за внимание. \r\nОт Регионална дирекция „Пожарна безопасност и защита на населението“ – Велико Търново уточняват, че не са постъпвали сигнали за откъснати населени места, и такива с прекъснато електрозахранване. Зимната обстановка на територията на областта е спокойна. Основните пътища във Велико Търново и региона са почистени и обработени, проходими при зимни условия. От пресцентъра на Областна дирекция на МВР – Велико Търново уточняват, че към момента няма постъпила информация за закъсали автомобили на територията на областта или за тежки пътни инциденти. \r\nМария НЕДЕВА", "date": "2018.11.29", "title": "Велико Търново: Най-обилни в областта са били снеговалежите през изминалото денонощие в областния град, снежната покривка е 24 см"}
{"url": "http://www.focus-news.net/news/2018/11/29/2596204/veliko-tarnovo-zasnezhen-na-mesta-i-zaleden-e-patyat-kam-selata-pushevo-i-vetrintsi-v-obshtinata.html", "text": "Заснежен, на места и заледен е пътят към селата Пушево и Ветринци във Великотърновска община, алармира слушател на  Радио „Фокус“ – Велико Търново . Отсечката е недобре почистена и това създава предпоставки за пътни инциденти. Трафикът към момента е спокоен и закъсали или чакащи автомобили няма. Главните пътища на територията на областта са обработени и движението се осъществява нормално, но третокласната и четвъртокласна пътна мрежа създава проблеми. От Областна администрация – Велико Търново уточниха, че почистването в региона продължава активно.  Осигурени са три роторни снегорина и един „БАТ“ на дежурство в Свищов, 19 трактора, 49 комбинирани автомобила за разпръскване на пясък и почистване на сняг,  4 пясъкоразпръсквача, 5 лугопръскачки и 14 товаръчни машини. Проходът на Републиката е почистен и е проходим при зимни условия. \r\nЛуиза ТРАНЧЕВА", "date": "2018.11.29", "title": "Велико Търново: Заснежен, на места и заледен е пътят към селата Пушево и Ветринци в общината"}
{"url": "http://www.focus-news.net/news/2018/11/29/2596213/burgas-izvestni-pevtsi-i-tantsyori-izlizat-na-edna-stsena-v-podkrepa-na-3-godishniya-nikola.html", "text": "Бургаската певица Галя Ичеренска ще участва в благотворителното шоу за таланти \"Заедно за Ники\". Това съобщиха от пресцентъра на  Община Бургас . \"Тя е позната с песните си и изявите си на големи сцени! Благодарим ѝ, че прие поканата ни!\", сподели във Фейсбук носителката на Гран При от Арт Фестивал \"Сезони 2018\" Веселина Дамова, която е сред организаторите на събитието. Певицата, която е носител на множество отличия и талантливата ученичка от ПГТ \"Проф. д-р Асен Златаров\", ще излязат на една сцена с вълшебниците от танцовите школи \"Дюн\" и \"Естрелла\", от фолклорните ансамбли \"Лазур\" и \"Радост\", от Клуба за латино танци \"Бургаски делфини\". \r\nКонцертът е на 30 ноември в Дома на нефтохимика, с начален час 18.30, а билетите, които са на цена от 3 лева, може да си купите от фоайето в деня на концерта, обявиха организаторите от ПГТ \"Проф. д-р Асен Златаров\". Стилияна Николова и Веселина Дамова, които имат множество награди и неведнъж са били лауреати на конкурси в Бургас и в цялата страна, са водещи на шоуто за таланти \"Заедно за Ники\". Нека заедно се обединим и покажем, че това прекрасно дете ще се оправи, призова носителката на Гран При от Арт Фестивал \"Сезони 2018\". Сиси Николова, Александър Иванов, Калина Енчева, ДФА \"Трите пъти\", Даниел Бекярски, който се раздава на сцената всеки път и печели овациите с гласа си, също е сред изпълнителите, които подкрепиха 3-годишния Никола Димов от Бургас. Момчето се нуждае от 120 000 щатски долара за хирургическа операция в клиника \"Сейнт Мери\", Флорида.   \r\n3-годишният Никола е роден с вроден дефицит на бедрената кост, което причинява сериозно изоставане в развитието на едното му краче. Ражда се с разлика около 2 сантиметра, а сега вече са около 5. В момента момчето ходи със специална вътрешна стелка, но тя не е достатъчна, за да коригира разликата. Заради този проблем малкият Никола не може да стъпва на цяло краче. Възможно е да получи множество изкривявания и допълнителни здравословни проблеми, породени от това състояние. В България подобен тип дефицити се оперират след 11-годишна възраст, а дотогава скъсяването ще стане още по-голямо. \r\nСемейството на Ники е потърсило най-добрите специалисти в ортопедията и така ги насочват към Америка. Лекари от медицински център \"Света Мери\", Уест Палм Бийч, Флорида, казват, че важната операция може да се направи още сега, ако родителите имат пари да платят за интервенцията. Според специалистите в САЩ, които ще извършат операцията, тя трябва да бъде извършена именно сега, защото всяко забавяне може да доведе до тежки физически проблеми за малкия Никола. \r\nРодителите са подали във Фонда за лечение на деца заявление за финансиране на 20 юни 2018 г., но до този момент отговор няма, затова стартираме дарителска кампания за събиране на сумата. Ето как може да помогнете на Ники: * Чрез сайта HelpKarma - https://helpkarma.com/campaign/shans-za-nikola-103 * Чрез PayPal: valia0014@abv.bg * Чрез дарителската сметка: IBAN : BG92UNCR70001523296890 BIC: UNCRBGSF Титуляр по сметката: Никола Петков Димов.", "date": "2018.11.29", "title": "Бургас: Известни певци и танцьори излизат на една сцена в подкрепа на 3-годишния Никола"}
{"url": "http://www.focus-news.net/news/2018/11/29/2596201/sofiya-zapochna-miting-shestvieto-v-zashtita-na-dobiva-na-elektroenergiya-ot-balgarski-lignitni-vaglishta.html", "text": "Започна митинг-шествието в защита на добива на електроенергия от български лигнитни въглища, предаде репортер на  Агенция „Фокус“ . Шествието тръгна от пл. „Княз Александър I“ по маршрут: бул. „Цар Освободител“, ул. „Г. Раковски“, Министерство на икономиката, ул. „Г. Раковски“, Представителство на ЕК в България, ул. „Г. Раковски“, бул. „Цар Освободител“, Президентство, бул. „Княз Ал. Дондуков“, КЕВР, бул. „Княз Ал. Дондуков“, ул. „Веслец“, Министерство на енергетиката, ул. „Триадица“, ул. „Сердика“, ул. „Искър“, ул. „Екзарх Йосиф“, бул. „Мария Луиза“, Министерство на околната среда и водите, бул. „Мария Луиза“, бул. „Тодор Александров“, бул. „Цар Освободител“. \r\nРаботещите в мини „Марица-изток“ и ТЕЦ „Марица-изток“ 2 в сряда са събраха в Раднево с настояване за яснота как ще продължи да работи енергийният комплекс. При протестиращите дойде и енергийният министър Теменужка Петкова, която ги увери, че комплексът ще продължи да функционира.  \r\nБиляна ИВАНОВА", "date": "2018.11.29", "title": "София: Започна митинг-шествието в защита на добива на електроенергия от български лигнитни въглища"}
{"url": "http://www.focus-news.net/news/2018/11/29/2596184/ramush-haradinay-v-statiya-za-the-washington-post-nyama-da-priemem-srabskite-narusheniya-na-suvereniteta-ni.html", "text": "В авторска статия за водещото американско издание  The Washington Times  министър-председателят на Косово Рамуш Харадинай предупреждава, че Прищина няма да търпи сръбските нарушения на суверенитета на най-младата държава на Балканите.  Агенция „Фокус“  представя превод на материала без редакторска намеса. \r\nОт моята страна, Косово, се изисква да направи невъзможен избор, който би омаловажил жертвата, направена от американски войници, който подкопава стабилността на региона и заплашва съюзниците на Америка. В лицето на продължаващата атака на Сърбия, която има за цел да подкопае нашия суверенитет, сигурност и просперитет, има някои, които биха искали Косово да се ангажира с т.нар. „мирно\" етническо прочистване на Балканите. Това е късоглед опит да се пречупим пред насилника с надеждата, че тормозът ще спре. Няма да направим това - ще се противопоставим на онези, които се стремят да се възползват от нас, като същевременно говорят за дълготраен и всеобхватен мир. \r\nСлед геноцидна кампания на терор, с подкрепата на САЩ и НАТО Косово спечели независимостта си от Сърбия чрез жестоки жертви. След войната през 1999 г. и нашата декларация за независимост от 2008 г. изградихме модерна държава, която се ангажира с демокрацията и интеграцията с НАТО, Европейския съюз и САЩ. Към днешна дата повече от половината страни-членки на ООН признават независимостта ни. \r\nСърбия и нейният съюзник Русия обаче отказаха да признаят нашия суверенитет и се бориха да блокират присъединяването ни към ООН. В нарушение на Брюкселското споразумение за нормализиране на отношенията, Сърбия работи за блокиране на пътя ни към европейското членство, както и присъединяването ни към множество международни организации. Миналата седмица усилията ни за влизане в Интерпол бяха подкопани, подкопавайки по този начин организираната престъпност и нанасяйки щати на вътрешното правоприлагане. \r\nСега сръбският президент Александър Вучич, подкрепян от Русия, ни направи неприлично предложение: Сърбия ще признае Косово, ако му дадем част от нашата територия. Сърбия иска да създаде етнически „чиста\" държава, която да освободи хората от своето гражданство и да ги изгони от домовете си. \r\nТова е твърде висока цена за плащане. Ние няма да нарушим нашата Конституция, да се откажем от нашия суверенитет и да унищожим териториалната си цялост, само за да може Сърбия да признае нещо, което вече е факт. Също така няма да създаваме опасен прецедент, който да дестабилизира по-широкия регион на Балканите и тези страни, които се борят за собствената си териториална цялост като Израел, Украйна и Индия. \r\nГоляма част от международните експерти се противопоставят на тази идея. Тя също така беше категорично отхвърлена от косовския народ - 77% гласуваха против нея, според скорошно проучване. Като министър-председател на страната никога няма да подкрепя подобна търговия. \r\nПо-съществено, ние също така нямаме доверие, че Сърбия ще изпълни своите ангажименти, предвид историята на недобросъвестните й действия. Сърбия не е спазила нито едно значително споразумение, което е сключила с Косово, включително плана „Ахтисаари\", Брюкселското споразумение за нормализиране на отношенията от 2013 г. и споразуменията за енергийни доставки от 2013 г. и 2015 г. ЕС и САЩ са гарант за тези споразумения – Сърбия демонстира как игнорира международния натиск.   \r\nВ нарушение на тези споразумения Сърбия наскоро блокира присъединяването на Косово към Интерпол. Освен това Сърбия активно лобира за продължаващото отлагане на предоставянето на безвизови права за пътуване на косоварите, въпреки че Косово постигна споразумение с ЕС и реализира повече от 95 реформи. \r\nШокиращо, Сърбия използва парите, генерирани от нелоялната търговия с Косово, за да финансира тези лобистки кампании срещу нашето съществуване и икономическо развитие. Прекалено дълго Сърбия е злоупотребявала с пазара на Косово и е нарушавала условията на Централноевропейското споразумение за свободна търговия (ЦЕФТА). Сърбия редовно дъмпира скъпи продукти в Косово и нарушава правилата, свързани с обществените поръчки, етикетирането, здравните стандарти и прилагането на митническите разпоредби. \r\nДостатъчно  - в името на справедливата търговия, националната сигурност и нашите жизненоважни национални интереси, моето правителство наложи 100-процентни мита върху всички сръбски стоки. Тези мерки ще останат в сила, докато Сърбия не прекрати усилията си да подкопае нашия суверенитет и не започне да изпълнява ангажиментите си. \r\nВъпреки напрежението, знам, че единственият отговор е мирът и аз все още твърдо подкрепям постигането на дългосрочно, всеобхватно мирно споразумение със Сърбия, което засяга всички политически, икономически, търговски и културни въпроси, както и тези, свързани със сигурността. За да бъде успешно, такова споразумение трябва да има подкрепата на мнозинството както на Сърбия, така и на Косово, за да бъде трайно и да може да оцелее в дългосрочен план. Това споразумение трябва да доведе до признаването на Косово от Сърбия, влизането в ООН и пътя към членството ни в ЕС и НАТО.  \r\nДокато окончателното споразумение постига тези цели и не нарушава нашата конституция, суверенитет и териториална цялост, аз ще го подкрепям и ще настоявам всичко останали да направят това. Като мислят креативно и работят заедно, Косово и Сърбия могат да преодолеят сегашните си спорове и обидни предложения за създаване на траен мир, който да бъде от полза за гражданите и на двете страни. Тереза Герова", "date": "2018.11.29", "title": "Рамуш Харадинай в статия за The Washington Post: Няма да приемем сръбските нарушения на суверенитета ни"}
{"url": "http://www.focus-news.net/news/2018/11/29/2596214/sport-barselona-pobedi-psv-s-21-kato-gost-v-ayndhoven.html", "text": "Отборът на Барселона официално си подсигури първото място в група В на Шампионската лига след успех с 2:1 като гост на ПСВ Айндховен. За каталунците се разписаха Лионел Меси и Жерар Пике. \r\nСлед тази загуба ПСВ Айндховен е последен с 1 точка и отпада от европейските клубни турнири. Тотнъм и Интер имат по 7 точки, но втори в класирането е Тотнъм, с по-добри показатели в директните мачове. \r\nНа 11 декември Тотнъм гостува в Барселона на „Камп Ноу“, а Интер е домакин на ПСВ Айндховен на „Сан Сиро“. Битката за второто място ще се реши след тези две срещи. \r\nВенцислав ДРАГОМАНОВ", "date": "2018.11.29", "title": "Спорт: Барселона победи ПСВ с 2:1 като гост в Айндховен"}
{"url": "http://www.focus-news.net/news/2018/11/29/2596215/nimh-dekemvri-shte-zapochne-bez-valezhi-no-sas-studeno-vreme.html", "text": "Тази година през декември се очаква средната месечна температура да бъде около и под нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 15° и минус 10°, а най-високите – между 10° и 15°. \r\nМесечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Такава е прогнозата за времето на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Марияна Попова. \r\nМесецът ще започне без валежи, със спокойно, но студено време. Ще бъде предимно слънчево, но на много места в равнинната част от страната и в котловините сутрин ще има мъгла или ниска облачност, а в отделни райони те ще се задържат по-дълго. В Северна България ще има снежна покривка и дневните температури ще остават под нулата. Все пак, тенденцията е към затопляне, по-чувствително ще е в планинските райони. Около средата на първото десетдневие се очаква промяна на циркулацията и до края на периода вероятността за валежи, е голяма; ще има и дъжд, и сняг. В края на десетдневието температурите ще се понижат.  \r\nПрез повечето дни от второто десетдневие ще преобладава облачно време, с намалена видимост в равнините, с температури около и под нормата. Превалявания ще има главно в началото на десетдневието. Повече слънчеви часове ще има в планините и планинските райони около средата на периода. През втората половина от десетдневието слабо ще се затопля.  \r\nКъм края на второто и в началото на третото десетдневие отново има повишена вероятност за валежи, предимно от сняг.  В средата на десетдневието (около Коледа) изгледите са за време без валежи, а впоследствие ще започне повишение на температурите, но отново с валежи", "date": "2018.11.29", "title": "НИМХ: Декември ще започне без валежи, но със студено време"}
{"url": "http://www.focus-news.net/news/2018/11/29/2596216/targovishte-spokoyna-e-zimnata-obstanovka-v-obshtinata.html", "text": "Зимната обстановка на територията на община Търговище е спокойна. Това съобщиха от  Община Търговище . През нощта Общинското предприятие \"БКС\" е продължило работата по направленията от четвъртокласната пътна мрежа в общината. Със соли са обработени участъците в посока селата Момино, Лиляк, Пресиян, Божурка, както и направленията Разбойна-Черковна и Васил Левски-Ловец. В момента се работи в участъка Макариополско-Буйново и по пътя за квартал Бряг. През нощта, с оглед на ниските температури, екипите на БКС са обработили против заледяване основните улици и булеварди в града с луга и течни магнезиеви соли. В момента 3 машини на предприятието опесъчават в околоблоковите пространства и по-малките улици. Ръчно се опесъчават тротоарите. До края на деня се очаква да приключи обработката на цялата пътна мрежа в града. От края на октомври кметовете и наместниците в селата Дралфа, Макариополско, Бистра, Буховци, Алваново, Надарево, Кралево, Пролаз и Лиляк са подготвили и оборудвали помещения за настаняване на застигнати от тежка зимна обстановка пътници. Помещенията ще останат в готовност до края на зимния сезон.", "date": "2018.11.29", "title": "Търговище: Спокойна е зимната обстановка в общината"}
{"url": "http://www.focus-news.net/news/2018/11/29/2596209/sofiya-stotitsi-minyori-i-energetitsi-uchastvat-v-miting-shestvieto-v-zashtita-na-dobiva-na-elektroenergiya-ot-balgarski-lignitni-vaglishta.html", "text": "Стотици миньори и енергетици участват в митинг-шествието в защита на добива на електроенергия от български лигнитни въглища, предаде репортер на  Агенция „Фокус“ . На пл. „Княз Александър I” продължават да идват автобуси с хора, които ще се включат в митинга. \r\nПрезидентът Румен Радев обяви, че на 30 ноември ще приеме представители на КНСБ и КТ „Подкрепа“ по тяхна молба. Предстои среща и с премиера Бойко Борисов. \r\nСиндикатите настояват държавата да излезе с конкретни мерки и ясни ангажименти за запазване на двете държавни дружества мини „Марица-изток“ и ТЕЦ „Марица-изток“ 2, осигуряващи 45% от електроенергията в страната. Положението се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната.  \r\nБиляна ИВАНОВА", "date": "2018.11.29", "title": "София: Стотици миньори и енергетици участват в митинг-шествието в защита на добива на електроенергия от български лигнитни въглища"}
{"url": "http://www.focus-news.net/news/2018/11/29/2596205/po-iskane-na-dps-v-parlamenta-zapochna-poimenna-proverka.html", "text": "По искане на ДПС в парламента започна поименна проверка, предаде репортер на  Агенция „Фокус“ .  \r\nПредложението направи депутатът Халил Летифов, след като председателят на Бюджетна комисия и депутат от ГЕРБ Менда Стоянова предложи  удължаване на работното време на парламента до приемане на бюджета на държавата за 2019  г.  \r\nДеница КИТАНОВА", "date": "2018.11.29", "title": "По искане на ДПС в парламента започна поименна проверка"}
{"url": "http://www.focus-news.net/news/2018/11/29/2596210/139-narodni-predstaviteli-ustanovi-poimennata-proverka-v-parlamenta.html", "text": "139 народни представители установи поименната проверка в парламента, предаде репортер на  Агенция „Фокус“ . редложението направи депутатът Халил Летифов, след като председателят на Бюджетна комисия и депутат от ГЕРБ Менда Стоянова предложи  удължаване на работното време на парламента до приемане на бюджета на държавата за 2019 г. Съгласно правилника за организацията и дейността на Народното събрание поименна проверка може да бъде поискана веднъж в рамките на заседание.  \r\nДеница КИТАНОВА", "date": "2018.11.29", "title": "139 народни представители установи поименната проверка в парламента"}
{"url": "http://www.focus-news.net/news/2018/11/29/2596217/gl-komisar-ivaylo-spiridonov-gdbop-prizovavam-vsichki-grazhdani-da-saobshtavat-pri-opit-da-badat-iznudvani-ot-darzhavni-sluzhiteli.html", "text": "Призовавам всички български граждани да бъдат дейни и да съобщават на структурите на МВР и прокуратурата за опити да бъдат изнудвани. В крайна сметка това са държавни структури, които са призовани да се борят с този вид престъпност и полагат необходимите усилия да противодействат на корупционни престъпления. Това каза директорът на Главна дирекция „Борба с организираната престъпност“ (ГДБОП) Ивайло Спиридонов на брифинг във връзка с образувано досъдебно производство срещу служител на НАП за подкуп, предаде репортер на  Агенция „Фокус“ . „Сигналът беше получен в началото на ноември и от тогава почти денонощно колегите работиха, за да съберем необходимите доказателства и в крайна сметка да докажем това престъпление по категоричен начини. Бих искал да благодаря на въпросния гражданин, че дойде и се оплака. Призовавам всички български граждани, които са пострадали от такива корупционни практики, които се опитват да налагат държавни служители, да ни укажат съдействие, като дойдат и ни съобщят“, заяви Спиридонов. „Елемент от корупционната практика е първоначално да ви обяснят колко много сте сгрешили и дължите, а след това евентуално по този начин да ви мотивират да заплатите съответната сума, а пък те ще ви помогнат. Дали сте сгрешили и дължите - това е друг въпрос“, допълни той.  \r\nВесела АЛЕКСАНДРОВА", "date": "2018.11.29", "title": "Гл. комисар Ивайло Спиридонов, ГДБОП: Призовавам всички граждани да съобщават при опит да бъдат изнудвани от държавни служители"}
{"url": "http://www.focus-news.net/news/2018/11/29/2596218/stara-zagora-godishnata-programa-za-2019-g-za-upravlenie-i-razporezhdane-s-imoti-sobstvenost-na-obshtina-kazanlak-be-prieta-na-zasedanie-na-obs.html", "text": "Годишната програма за 2019 г. за управление и разпореждане с имоти – собственост на Община Казанлък, гласуваха съветниците на днешното 45 редовно заседание на Общинския съвет (ОбС), предаде кореспондент на  Радио „Фокус” . В Годишната програма за 2019 г. са заложени очаквани приходи в размер на 3 667 548 лв. В изпълнение на заявените в началото на 2018 г. намерения за годишна програма, насочена към придобиване на имоти в полза на Община Казанлък са реализирани няколко сделки. Една от тях е финализирането на 10-годишната сага с придобиването на собственост от страна на Общината на земята на бившата Почивна база в Несебър. Предстои обявяването на конкурс за изграждане на нова сграда. Освен това, Община Казанлък придоби собственост върху 2 офиса и 3 магазина в новопростроената и въведена в експлоатация сграда на ул. „Чудомир“ в централна градска част.  \r\nНамирането на подходящ наемател и инвеститор на двете функциониращи минерални бани – Минерална баня – село Овощник и Минералната баня на Кооперативния пазар в Казанлък е една от ползите за община Казанлък в разпореждането с общинско имущество за 2018г. \r\nДруга полза е осигуряването на инвеститор за басейна на Средно училище „Езарх Антим I“ със срок за изпълнение на обекта 3 месеца, като така през месец март, 2019 г. басейнът трябва да заработи. \r\nС Решение на Общинския съвет от месец юни 2018 година е учредено в полза на Български футболен съюз безвъзмездно право на строеж върху част от имот – частна общинска собственост, за изграждане на Тренировъчен миникомплекс по футбол с две игрища за футбол с малки врати, шест стълба за осветление и предпазна ограда върху обща застроена площ от 2 604, 55 кв. м, както и преместваеми обекти - съблекалня с площ 18,00 кв. м и съблекалня с офис с площ 18,00 кв. м, паркинг за 11 броя коли и свързаната със строителството на обекта инфраструктура. \r\nСергей Тончев, началник отдел „Икономика на управление на собствеността” поясни, че се забелязва трайна тенденция в увеличението на приходите от общинска собственост. „При запазване на един и същи размер на наемите и таксите за извършване на търговска дейност на територията на община Казанлък от 2012 г. до сега, приходите са се повишили, благодарение на подобрената събираемост - до 427 983 лв.”, заяви той и поясни също, че един от съществените проблеми за казанлъчани е свързан с недостатъчния брой паркоместа и нарастващия брой автомобили. В посока на изграждане на нови полуподземни и надземни гаражни клетки Общината е предвидила процедури за учредяване на право на строеж на 98 броя нови, масивни гаражи. \r\n„Стратегията за развитие на община Казанлък до 2019 г. относно общинската собственост се определя от възможността за стопанисване на съществуващия сграден фонд. Пример за „тежест“ в този смисъл е необходимостта Общината да полага грижи за поддръжка на сграда като тази на бившата дискотека „Стар“, която за пореден път присъства в Годишната програма за продажба. Продължават и усилията за целесъобразно използване на природните ресурси, какъвто е безспорно минералната вода”, каза Сергей Тончев. В този смисъл той подчерта, че това обуславя включването на 12 поземлени имота в квартал „Казанлъшки минерални бани“ в списъка за продажба от Общината. Друг проблем, който Община Казанлък трябва да реши е продажбата на терена и на бившите Пионерски лагери в село Равда. „Имотът е на първа линия море, атрактивен, позволява ниско застрояване до 10 метра и е с площ над 5,7 дка. В началото на следващата година Община Казанлък ще обяви нов търг за продажбата му”, каза още Тончев. \r\nСлед приемане на Годишната програма за управление и разпореждане с имоти – общинска собственост за 2019 год., Община Казанлък ще продължи да стопанисва и управлява 179 сгради публична общинска собственост, 31 537 дка. пасища и мери, 600 дка. Ливади, 740 хектараа. общински горски фонд и 17 333 дка. земеделски земи останали след възстановяване на правата на собствениците. \r\nПрограмата предвижда разпореждане с 62 урегулирани поземлени имота частна общинска собственост с обща площ от близо 118 дка. и 25 поземлени имоти - земеделски земи с обща площ от близо 43 дка. Предвидена е продажбата на 4 имота от общинския жилижен фонд.  \r\nПри 100 процента реализация на продажбите на общинска собственост, заложени в Годишната програма за 2019год. Община Казанлък остава собственик на 116 апартамента и 75 къщи от общинския жилищен фонд, на 2400 урегулирани поземлени имоти частна общинска собственост, заемащи площ от 2044,56 дка и на 8380 дка земеделска земя. \r\nСлавяна ГАЙДАРОВА", "date": "2018.11.29", "title": "Стара Загора: Годишната програма за 2019 г. за управление и разпореждане с имоти – собственост на Община Казанлък, бе приета на заседание на ОбС"}
{"url": "http://www.focus-news.net/news/2018/11/29/2596220/tass-italianskata-politsiya-zadarzha-mazh-vzel-nad-20-dushi-sa-zalozhnitsi-v-kolezh-iztochno-ot-rim.html", "text": "Италианската полиция задържа 28-годишен мъж, който в сутрешните часове на деня е взел повече от 20 души за заложници в колеж, разположен в градче на около 60 км източно от столицата Рим, предава руската информационна агенция  TACC , като се позовава на местни медии. \r\nМъжът е бил „неутрализиран“, след което е откаран в местна психиатрична клиника. В резултат от действията му е пострадала жена, която е хоспитализирана с леки травми. Отбелязва се, че нападателят, чиято самоличност не се разкрива, не е бил въоръжен. Мотивите за деянието му не са известни към момента. Тереза Герова", "date": "2018.11.29", "title": "ТАСС: Италианската полиция задържа мъж, взел над 20 души са заложници в колеж източно от Рим"}
{"url": "http://www.focus-news.net/news/2018/11/29/2596212/parlamentat-udalzhi-rabotnoto-si-vreme-do-priemane-na-byudzheta-na-republika-balgariya-za-2019-g.html", "text": "Парламентът удължи работното си време до приемане на бюджета на Република България за 2019 г., предаде репортер на  Агенция „Фокус“ . Предложението направи председателят на Бюджетна комисия и депутат от ГЕРБ Менда Стоянова. „За“ него гласуваха  102 народни представители, „против“ - 32  и „въздържали се“ - 18, с което предложението бе прието.  \r\nДеница КИТАНОВА", "date": "2018.11.29", "title": "Парламентът удължи работното си време до приемане на бюджета на Република България за 2019 г."}
{"url": "http://www.focus-news.net/news/2018/11/29/2596226/ministar-predsedatelyat-boyko-borisov-pristigna-na-ofitsialno-poseshtenie-v-kralstvo-maroko.html", "text": "Министър-председателят Бойко Борисов пристигна на официално посещение в Кралство Мароко. Той беше посрещнат лично от премиера на Кралството Саад Еддин Ел Отмани. Това съобщиха от  правителствената информационна служба . \r\nПо-късно двамата министър-председатели ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес.  \r\nВ Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС.  \r\nВ делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.29", "title": "Министър-председателят Бойко Борисов пристигна на официално посещение в Кралство Мароко"}
{"url": "http://www.focus-news.net/news/2018/11/29/2596224/burgas-konkursat-za-nay-dobar-razkaz-i-stipendiya-mlad-razkazvach-zapochva-na-1-dekemvri.html", "text": "От 1 декември всички желаещи да участват в третото поредно издание на конкурса \"Млад разказвач\" и творческа стипендия на името на бургаския писател Атанас Радойнов могат да подават своите творби. В него могат да кандидатстват всички пишещи младежи, които попадат в двете възрастови групи: от 18 до 25 години и от 26 до 35 години. Това съобщиха от пресцентъра на  Община Бургас . Конкурсът за млади автори на разказ се организира от Община Бургас, Сдружение Бургаска писателска общност и семейството на писателя. \r\nРазказите на любовна тематика трябва да бъдат не по-дълги от 5 страници, написани на шрифт \"Timеs New Roman\" 12 и изпратени в електронен вид на e-mail: bpo2015@abv.bg в срок от 1 декември 2018 г. до 31 януари 2019 г. \r\nТворбите ще бъдат разгледани и оценени от жури от Сдружение Бургаска писателска общност и член на семейство Радойнови. Най-добрите двама автори от двете възрастови групи ще бъдат определени за носители на творческата стипендия \"Млад разказвач\" и ще получават еднократно по 200 лв. и диплом. \r\nНаградите ще бъдат връчени от организаторите на специална церемония с рецитал на номинираните автори в Деня на влюбените - 14 февруари от 18.00 часа в Дома на писателя - Бургас, намиращ се на улица \"Вола\" № 1. \r\nСтипендията \"Млад разказвач\" на името на бургаския писател Атанас Радойнов се учредява по идея на Сдружение Бургаска писателска общност и сем. Радойнови. Тя се връчва след регионален конкурс, организиран от Община Бургас, Сдружение Бургаска писателска общност и семейството на писателя. Стипендията е ежегодна и се връчва на 14 февруари - Деня на влюбените. Първото й издание е през 2017 г. Журито се определя от Сдружение Бургаска писателска общност и включва член на семейство Радойнови.  \r\nЗа стипендия \"Млад разказвач\" могат да кандидатстват младежи в две възрастови групи: от 18-25 години и от 26-35 години. Разказите на любовна тематика, не по-дълги от 5 страници, се изпращат в електронен вид, написани на Timеs New Roman 12 на адрес: bpo2015@abv.bg. Срок за изпращане  - от 1 декември 2018 г. до 31 януари 2019 г. \r\nДвамата автори, в двете възрастови групи, определени за носители на стипендия \"Млад разказвач\", получават еднократна стипендия по 200 лв. на всеки и диплом. Наградата се връчва от организаторите на специална церемония с рецитал на номинираните автори на 14 февруари 2019 г. от 18.00 часа в Дом на писателя-Бургас.", "date": "2018.11.29", "title": "Бургас: Конкурсът за най-добър разказ и стипендия \"Млад разказвач\" започва на 1 декември"}
{"url": "http://www.focus-news.net/news/2018/11/29/2596228/prezidentat-rumen-radev-shte-otkrie-shestnadesetoto-izdanie-na-blagotvoritelnata-initsiativa-balgarskata-koleda-na-30-noemvri.html", "text": "На 30 ноември, петък, ще бъде обявен официално стартът на шестнадесетото издание на благотворителната инициатива „Българската Коледа“, която се провежда под патронажа на президента Румен Радев. Това съобщиха от  прессекретариата на държавния глава . От 11.00 часа, в УМБАЛ „Проф. д-р Стоян Киркович“ в Стара Загора ще бъдат представени темата и целите на кампанията за 2018/2019 г.  \r\nПриключилата на 29 ноември т. г. кампания 2017/2018 г. на „Българската Коледа“ в подкрепа на спасения детски живот успя да набере 2 600 000 лв. С дарените средства са подпомогнати за диагностика, лечение и рехабилитация 505 деца и е закупена медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медико-социални грижи.", "date": "2018.11.29", "title": "Президентът Румен Радев ще открие шестнадесетото издание на благотворителната инициатива „Българската Коледа“ на 30 ноември"}
{"url": "http://www.focus-news.net/news/2018/11/29/2596222/prokuror-emiliya-rusinova-zadarzhaniyat-s-podkup-sluzhitel-na-nap-e-bil-otstranen-ot-dlazhnost-prez-2015-godina-i-vposledstvie-varnat-sas-sadebno-reshenie.html", "text": "Задържаният с подкуп служител на НАП е бил отстранен от длъжност през 2015 година заради престъпление от общ характер. По непотвърдена информация той е бил възстановен на работа със съдебно решение. Това каза административният ръководител на Софийска градска прокуратура Емилия Русинова на брифинг във връзка с образувано досъдебно производство срещу служител на НАП за подкуп, предаде репортер на  Агенция „Фокус“ . Прокурор Русинова уточни, че става въпрос за експерт от отдел „Ревизии“. По думите ѝ анализът на доказателствата не е приключил и кръгът от обвиняеми лица не е изчерпан. Тя отбеляза, че на управителя на проверяваното дружество, на когото е искан подкуп, е било обяснено от служителите на НАП, че по принцип взимат по 8%, но в конкретния случай са решили да поискат 4% - по 15 единици на човек. „Обяснението на служителя на НАП, е че по принцип счетоводството е добре водено, но по някакъв сложен механизъм, който дори самият свидетел не е успял да разбере, му е изчислено, че всъщност дружеството има несъответствие с 800 хил. лева“, посочи още тя.  \r\nВесела АЛЕКСАНДРОВА", "date": "2018.11.29", "title": "Прокурор Емилия Русинова: Задържаният с подкуп служител на НАП е бил отстранен от длъжност през 2015 година и впоследствие върнат със съдебно решение"}
{"url": "http://www.focus-news.net/news/2018/11/29/2596229/gl-komisar-ivaylo-spiridonov-gdbop-dvama-balgari-sa-zadarzhani-na-yahta-v-italiya-s-golyamo-kolichestvo-narkotichno-veshtestvo.html", "text": "Двама българи са задържани на яхта в Италия с голямо количество наркотично вещество. Това потвърди директорът на Главна дирекция \"Борба с организираната престъпност\" (ГДБОП) Ивайло Спиридонов във връзка с информацията, че двама български граждани са задържани на яхта в Италия с 11 тона хашиш, предаде репортер на  Агенция „Фокус“ . „Разполагаме с малко информация. Колегите по международно оперативно сътрудничество в момента извършват проверки и се осъществява необходимата комуникация с италианските ни колеги. Операцията е на италианските служби“, уточни гл. комисар Спиридонов. Той не пожела да разкрие самоличността на задържаните, но поясни, че единият от тях е с криминална регистрация за шофиране в нетрезво състояние. „В Италия ще има съдебно преследване спрямо тези лица, така че да не пречим на колегите“, отбеляза гл. комисар Спиридонов.  \r\n„По отношение на това, че се задържат поредните българи в тази схема, самите вие знаете, че българите обикновено в трафика на наркотични вещества се използват по отношение на логистиката и превоза. Така че за съжаление най-вероятно ще продължат да бъдат задържани такива българи по света“, коментира той.  \r\nВесела АЛЕКСАНДРОВА", "date": "2018.11.29", "title": "Гл. комисар Ивайло Спиридонов, ГДБОП: Двама българи са задържани на яхта в Италия с голямо количество наркотично вещество"}
{"url": "http://www.focus-news.net/news/2018/11/29/2596219/sofiya-blokirano-e-dvizhenieto-ot-pl-knyaz-aleksandar-i-do-tsentralniya-voenen-klub-zaradi-miting-shestvieto-v-zashtita-na-dobiva-na-elektroenergiya-ot-balgarski-lignitni-vaglishta.html", "text": "Блокирано е движението от пл. „Княз Александър I“ до Централния военен клуб заради митинг-шествието в защита на добива на електроенергия от български лигнитни въглища, предаде репортер на  Агенция „Фокус“ . Полицейското присъствие е засилено. Митинг-шествието продължава по ул. „Георги С. Раковски“, където също движението е блокирано. Протестиращите са стотици. Има представители на КТ „Подкрепа“ от цялата страна и на двете държавни дружества мини „Марица-изток“ и ТЕЦ „Марица-изток“ 2. Шествието се отправя към сградата на Представителството на ЕК.  \r\nБиляна ИВАНОВА", "date": "2018.11.29", "title": "София: Блокирано е движението от пл. „Княз Александър I“ до Централния военен клуб заради митинг-шествието в защита на добива на електроенергия от български лигнитни въглища"}
{"url": "http://www.focus-news.net/news/2018/11/29/2596225/narodnite-predstaviteli-opredeliha-obshtata-subsidiya-na-obshtinite-za-2019-g-v-razmer-na-32-mlrd-lv.html", "text": "Народните представители определиха общата субсидия на общините за 2019 г. в размер на 3,2 млрд. лв., предаде репортер на  Агенция „Фокус“ . „За“ бюджетите на общините гласуваха 113 народни представители, „против“ – 57 и „въздържали се“ – 2, с което те бяха приети, а след това по искане на опозицията бяха прегласувани и отново приети. Предвиденият трансфер за общините за зимно поддържане и снегопочистване на общински пътища е в размер на 38,2 млн. лв. За капиталови разходи в бюджета са разписани 179,1 млн. лв. За Столична община са предвидени трансфери в размер на 488,552 млн. лв. За община Благоевград са предвидени 42,9 млн. лв.; за Бургас – 103,47 млн. лв.; за 142,053 млн. лв.; за Велико Търново – 47,151 млн. лв.; за Видин - 29,753; за Враца 41,224 млн. лв.; за Габрово 30,432 млн. лв.; за Добрич 45,853 млн. лв.; за Кърждали 41,131 млн. лв.; за Кюстендил – 28,984 млн. лв.; за Ловеч – 26,404 млн. лв.; за Монтана – 29,089 млн. лв.; за Пазарждик – 57,157 млн. лв.; за Перник – 39,804 млн. лв.; за Плевен – 60,787 млн. лв.; за Пловдив 151,921 млн. лв.; за Разград – 29,746 млн. лв.; за Русе – 71,382 млн. лв.; за Силистра – 28,352 млн. лв.; за Сливен – 64,646 млн. лв.; за Смолян – 26,956 млн. лв.;Стара Загора – 75,159 млн. лв.; за Търговище – 33,078 млн. лв.; за Хасково – 45,544 млн. лв.; за Шумен – 49,939 млн. лв.; за Ямбол – 38,430 млн. лв.  \r\nДеница КИТАНОВА", "date": "2018.11.29", "title": "Народните представители определиха общата субсидия на общините за 2019 г. в размер на 3,2 млрд. лв."}
{"url": "http://www.focus-news.net/news/2018/11/29/2596227/zam-ministar-lachezar-borisov-ministerstvoto-na-ikonomikata-e-saprichastno-kam-iskaniyata-na-protestirashtite-minyori-i-energetitsi.html", "text": "Конкурентоспособността на българската икономика изцяло зависи от българската енергетика. Това каза зам.-министърът на икономиката Лъчезар Борисов, който слезе при протестиращите миньори и енергетици пред сградата на Министерството на икономиката, предаде репортер на  Агенция „Фокус“ . „Затова ние сме съпричастни към вашите искания. Нищо, че министър Теменужка Петкова оповести това, че ние като правителство ще положим максимални усилия секторът да работи за българската икономика, за конкурентоспособността ѝ, което е важно, и то в период, когато тя трябва да се наложи като фактор в ЕС и на Балканите. Имате нашата подкрепа“, коментира Борисов.  \r\n„Знаете, че проведохме няколко съвместни форума. Искаме да обещаем на хората, че те ще продължат да работя“, каза още той. \r\nБиляна ИВАНОВА", "date": "2018.11.29", "title": "Зам.-министър Лъчезар Борисов: Министерството на икономиката е съпричастно към исканията на протестиращите миньори и енергетици"}
{"url": "http://www.focus-news.net/news/2018/11/29/2596211/vks-razporedi-proverka-na-apelativniya-spetsializiran-sad-po-deloto-ivancheva.html", "text": "Комисия от ВКС ще извърши проверка на АСНС по повод на публикации в медиите, свързани с разглеждането на исканията за промяна на мерките за неотклонение на Десислава Иванчева и Биляна Петрова. Това съобщиха от  ВКС .  \r\nПредседателят на Върховния касационен съд (ВКС) нареди със своя заповед от 28.11.2018 г. да се извърши проверка на организацията на дейността на Апелативния специализиран съд (АСНС) по въззивни наказателни частни дела, образувани и разгледани по частни жалби, респективно частни протести, срещу определения на първоинстанционния съд, постановени по реда на чл. 270, ал. 1 от НПК по искания за промяна на изпълняваните спрямо подсъдимите Десислава Иванчева и Биляна Петрова мерки за неотклонение. \r\nПри проверката трябва да бъдат установени: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне. \r\nВ заповедта е посочено, че извършването на проверката се възлага на комисия в състав: председател: Галина Захарова – заместник-председател на ВКС и ръководител на Наказателната колегия, и членове: Капка Костова – председател на Първо наказателно отделение, Галина Тонева – съдия във Второ наказателно отделение. \r\nПроверката трябва да бъде извършена в периода 29.11.2018 – 05.12.2018 г., като в срок до 10.12.2018 г. комисията следва да изготви и представи доклад за резултатите.", "date": "2018.11.29", "title": "ВКС разпореди проверка на Апелативния специализиран съд по делото \"Иванчева\""}
{"url": "http://www.focus-news.net/news/2018/11/29/2596232/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус” - Пловдив  ще говорим още веднъж за подписването на унизителния за България Ньойски мирен договор, донесъл на страната ни Втората национална катастрофа. На 27 ноември се навършиха 99 години от този акт. Защо в българския исторически календар датата 27 ноември се отбелязва и като ден на всенароден траур и покруса, ще разберем от материала на колегата Тони Михайлов. С помощта на военния историк Петър Ненков, в рубриката „Календар“ ще си припомним някои от боевете на 28-ми пехотен Стремски полк, взел участие в Балканската (1913), Междусъюзническата (1913) и Първата световна война (1915 – 1918). \r\nОт историка Стефан Шивачев, директор на Регионалния исторически музей в Пловдив пък ще чуем повече за Празника на победите – 27 ноември, и докога е бил отбелязван той у нас. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.11.29", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”- Пловдив"}
{"url": "http://www.focus-news.net/news/2018/11/29/2596233/kathimerini-uchenitsite-ot-severna-gartsiya-izlyazoha-na-protest-sreshtu-sporazumenieto-za-imeto-na-makedoniya.html", "text": "Водени от конник, издигнал гръцко знаме, около 1000 ученици от средните училища се включиха в шествие в северния пристанищен град Солун срещу правителствените усилия за прекратяване на спора за името на Бившата югославска република Македония, съобщава електронното издание на атинския ежедневник  Kathimerini . \r\nПротестиращите развяваха гръцки знамена и скандираха националистически лозунги не само срещу Македония, но и срещу Албания, подчертават от редакцията.  \r\nПротестът бе организиран от ученици от десетки гимназии в Солун и околните му райони, които в продължение на дни остават затворени в знак на протест срещу предложената сделка за нормализиране на отношенията с Македония.  \r\nГръцкото правителство обвини дясната партия „Златна зора\" в иницииране на протестите. Тереза Герова", "date": "2018.11.29", "title": "Kathimerini: Учениците от Северна Гърция излязоха на протест срещу споразумението за името на Македония"}
{"url": "http://www.focus-news.net/news/2018/11/29/2596221/sofiya-okolo-1000-minyori-i-energetitsi-protestirat-pred-ministerstvoto-na-ikonomikata-skandirayki-chakame-vi-i-slezte-pri-nas.html", "text": "Около 1000 миньори и енергетици протестират пред Министерството на икономиката, предаде репортер на  Агенция „Фокус“ . Протестиращите скандират: „Чакаме ви“ и „Слезте при нас“. Все още е блокирано движението по ул. „Георги С. Раковски“ от Министерството на икономиката до светофара при Военния клуб.  \r\nБиляна ИВАНОВА", "date": "2018.11.29", "title": "София: Около 1000 миньори и енергетици протестират пред Министерството на икономиката, скандирайки „Чакаме ви“ и „Слезте при нас“"}
{"url": "http://www.focus-news.net/news/2018/11/29/2596237/stara-zagora-za-vtori-pat-v-grada-shte-se-provede-initsiativata-glasat-na-mladite.html", "text": "За втора година инициативата „Гласът на младите”  на кмета Живко Тодоров и  Младежки общински съвет Стара Загора е в ход. Това съобщиха от пресцентъра на  Община Стара Загора . В старозагорските училища от днес са поставени специални кутии, където младите хора могат да пуснат своите предложения и мнения. Очакванията са да се получат различни предложения какво да се промени през 2019 г. в градa и в живота на младите хора. Това е възможност за старозагорските ученици да изразят своите виждания и очаквания, свързани с бъдещото развитие на Стара Загора. От Общината посочват, че идеята е да има добро сътрудничество между институцията и младите хора, защото за тях е много важно да се чува гласът им. \r\nКутиите, които са поставени във всички средни училищата в града, ще останат там до  15 декември. \r\nСлед обработване на събраните предложения, ще бъдат отсети най-интересните. Младежкият общински съвет ще ги разгледа и ще реши кои да предложи за изпълнение на кмета Живко Тодоров. \r\nВ първата кампания миналата година се включиха много училища, бяха получени над 400 предложения - за видеонаблюдение в парковете, повече улични лампи, повече спортни игрища с каучукова настилка в училищата, подновяване на скейтпарка, футболно игрище в кв. „Зора“ и др., които бяха представени на среща с кмета Живко Тодоров. По повечето от тях вече се работи.", "date": "2018.11.29", "title": "Стара Загора: За втори път в града ще се проведе инициативата \"Гласът на младите\""}
{"url": "http://www.focus-news.net/news/2018/11/29/2596236/dobrich-uchenichka-ot-profilirana-ezikova-gimnaziya-predstavi-grada-na-natsionalno-sastezanie-za-rechevi-i-komunikativni-umeniya-po-angliyski-ezik.html", "text": "Да си призная имам много и различни интереси. Езиците са едни от тях. Също и музиката, мога да пея, макар че не ми е интерес за кариера. Също хуманитарните науки. Това са основно неща, които обичам да изучавам. Това каза в предаването „Добрич - Блян вихрен, понесен над степ ековита...“ на  Радио „Фокус“  Диляна Чопаринова, заела почетното второ място на Националното състезание в Стара Загора за речеви и комуникативни умения по английски език в надпревара с 30 ученици от цяла България. Състезанието се е провело в Гимназията с преподаване на чужди езици „Ромен Ролан“ в града на липите. Диляна е получила лични поздравления от всички членове на журито, както и от представител на Министерството на образованието и науката. Нейният и на преподавателя ѝ Драгомир Цукев изключителен успех е победа на образователния модел, използван в Профилираната езикова гимназия „Райко Цончев“ в Добрич, смятат ученици и преподаватели. Първоначално Диляна Чопаринова е участвала в училищен кръг на конкурса, където преподавателите са ѝ гласували доверие, давайки ѝ възможност да продължи напред към следващи кръгове на надпреварата. Последвал е един нелек и дълъг процес на подготовка и практика в учебна среда с пълната подкрепа на учители и съученици. Темата на представяне в националния кръг е била „Технологията създава повече проблеми, отколкото решава“. По думите на осмокласничката през по-голяма част от времето тя е залагала на самоподготовката. „Всъщност бях на около 0,5 точки от победителката. Тя може би беше малко по-артистична, затова се справи, но журито наистина много ме хареса и много неща получих от цялото изживяване“, каза Диляна Чопаринова. Тя отбеляза, че дължи своите успехи на постоянството в учебната работа. \"Профилираната езикова гимназия „Райко Цончев“ е единственото в Добрич и едно от малкото в България училища, където английският език се изучава не според възрастта на ученика, а според неговото ниво на владеене на езика\", посочи директорът на гимназията Маргарита Христова. Един от стълбовете в иновативните методи на работа е преодоляването на проблема с различията в нивото на владеене на езика чрез включване на учениците независимо от възрастта в така наречените маршрути. Всеки възпитаник на гимназията учи по програма, която съответства на неговото ниво на знания по английски език. Така се дава възможност на напредналите деца вместо „да тъпчат на едно място“, да се развиват ползотворно. „Ежедневно насърчаваме учениците си да се състезават не с някой друг, а със себе си. Тоест ако днес са на едно ниво, да имат стремеж утре да се изкачат на още по-високо ниво. Но това е само детайл от иновацията. Разбира се, много други неща реализираме в нашето училище най-важните от които са новите предмети. Три нови предмета сме въвели – за осми клас „Етикет и ценности“, за девети клас „Ние и света – национална идентичност и междукултурно общуване“ и за десети клас „Старт в кариерата“. И още нещо, с което изключително много се гордеем, това са наддисциплинарни програми за развитие на критическото и концептуално мислене, за самомениджмънт, умението да управляват сами себе си и своя живот, базирайки се на опита, който можем да им дадем ние“, каза Маргарита Христова. \r\nЖулиета НИКОЛОВА", "date": "2018.11.29", "title": "Добрич: Ученичка от профилирана езикова гимназия представи града на национално състезание за речеви и комуникативни умения по английски език"}
{"url": "http://www.focus-news.net/news/2018/11/29/2596234/veliko-tarnovo-mezhdu-tri-novi-ideyni-proekta-shte-izbira-obshtinata-za-oblagorodyavaneto-na-prostranstvoto-okolo-pametnika-na-levski-v-grada.html", "text": "Между три нови идейни проекта ще избира Община Велико Търново за облагородяване на пространството около паметника на Левски в града. Те трябва да са готови до края на януари 2019 г. Монумент на лъв на този етап не се предвижда. Това каза по време на редовната сесия на Общински съвет (ОбС) – Велико Търново  във връзка с питане за средствата, осигурени за тези дейности, кметът Даниел Панов, предаде репортер на  Радио „Фокус“ – Велико Търново . Той припомни, че остатъка средствата, отпуснати с постановление на Министерски съвет през април 2017-та, са в базовите сметки на общината. Тогава бяха осигурени 20 000 лева, от който 5 бяха вложени в организирането на честването на 180-годишнината от рождението на Апостола на Свободата. Съветници от БСП питаха има ли похарчени пари, в какво и кога са вложени те. „Парите са налични и не за използвани за покриване на други разходи, както е видно и от отчетите на Общината. За определянето на по-нататъшното решение във връзка с обществения интерес, знаете, че процедурата беше за 2017-та година и средствата бяха до края й, но ние имахме възможност да ги прехвърлим за настоящата година, ще го направим и за следващата, когато ще бъдат усвоени. След общественото обсъждане от 2008-ма дали да има лъв, лавров венец или книга с револвер така и не се стигна до консенсус. Общественият Експертен съвет по култура, назначен с моя заповед, е заседавал през ноември и на него авторите представиха отново идеята за пространството около паметника. Решението след дискусията е да бъде облагородено пространството около монумента, който е поставен на пиедестал и не е необходимо да има стъпала до него“, обясни още кметът. Идейните проекти трябва да са готови до края на първия месец на 2019-та. „Аз лично никога не съм подкрепял това там да бъде поставен лъв. Паметникът достатъчно изобразява величието на Васил Левски и там не трябва да има стъпала, за да има някаква дистанция от него и той да се издига, както е в момента“, коментира още Даниел Панов. Той уточни и, че вероятно през април ще започне реализацията на избрания проект. \r\nВ отговор на друго питане Даниел Панов посочим че Общината е поискала 600 000 лева за ремонт на пътя към село Паскалевец от Междуведомствената комисия за възстановяване и подпомагане към Министерски съвет. Въпросът беше относно лошото състояние на участъка и недоволството на жителите на региона. Средствата ще бъдат вложени в отсечката от общинския път Ресен – Стамболово до населеното място. Градоначалникът уточни, че е разпоредил закрепването на отсечката, което „да спаси положението“ до отпускане на исканата сума. „Това е целия годишен ресурс за общинска инфраструктура. Знаете, че ние кметовете на общини искахме от държавата средства за ремонт на четвъртокласна пътна мрежа, най-вече между селата. Беше ни отговорено, че увеличение на парите ще има, след като заработи ТОЛ системата, от 1-ви юли 2019-та“, обясни Даниел Панов и припомни, че вече са осигурени допълнителни 10 млн., които ще се вложат в ремонти. Той подчерта също, че по време на неговото управление бяха ремонтирани пътищата между Ресен и Самоводене, Ресен – Обединение и Велико Търново – Горна Оряховица. Бе изграден и нов мост от Велико Търново към Шемшево, а в момента тече ремонт на път Присово – Миндя. \r\nЛуиза ТРАНЧЕВА", "date": "2018.11.29", "title": "Велико Търново: Между три нови идейни проекта ще избира Общината за облагородяването на пространството около паметника на Левски в града"}
{"url": "http://www.focus-news.net/news/2018/11/29/2596230/dimitar-manolov-kt-podkrepa-ako-se-zatvori-kompleksat-maritsa-iztok-ima-zaplaha-za-energiynata-sigurnost-okolo-150-hil-dushi-shte-ostanat-bez-rabota.html", "text": "Ако се затвори комплексът „Марица-Изток“ има заплаха за енергийната сигурност, около 150 хил. души ще останат без работа. Това каза пред журналисти президентът на КТ „Подкрепа” Димитър Манолов по време на митинг-шествието в защита на добива на електроенергия от български лигнитни въглища, предаде репортер на  Агенция „Фокус“ .  \r\n„Днес излизаме на протест, за да получим ясни гаранции, че това нещо, за което сме си приказвали вчера, ще се случи. Вчера в Раднево бяха една част от работниците, днес в София са друга част. Известно е, че в София нещата се чуват по-добре, защото разстоянието е по-късо. И имаме да кажем нещо и на Европейската комисия (ЕК), която е един измежду основните причинители на бедата ни. Ако не ни се случваше това, което ни прави ЕК, нямаше да вършим това, което сега ни се налага да го правим“, заяви Манолов. \r\nТой посочи, че най-лошият сценарий е да няма никакъв ток. „Междинният сценарий е да имаме някакъв, но безбожно скъп. А най-добрият сценарий е енергетиката да си работи. И този проблем не е само български, такъв проблем имат най-вече Полша, Словакия, Унгария и дори Германия“, заяви президентът на КТ „Подкрепа“. \r\nМанолов посочи, че отдавна има контакт с правителството по тази тема. „И позицията, която изработиха съвместно Министерството на енергетиката и МОСВ, е добра и достойна и ще бъде представена на президента, с когото с Пламен Димитров имаме среща утре, за да уточним какво ще се прави. И ми се иска България истински активно да защитава позицията си и искаме ясни индикации от всички институции, че тя ще бъде твърда“, заяви той. \r\nМанолов посочи, че в момента дерогацията не е на дневен ред. „Сега ще се говори за това как ще се изпълнява Парижкото споразумение. И тъй като ЕК налага едни темпове, които са непосилни за държавите, които изброих, ни се иска за нас пътната карта да бъде по-мека и по-щадяща. И дерогациите са елемент от това, но не са предмет на това, което ще говорим“, заяви Манолов. \r\nТой обясни, че в момента държавата през НЕК плаща изцяло вредните емисии на два от ТЕЦ-овете в басейна „Марица-Изток“ и помага на третия. „Дали тази схема трябва да е така или не, е тема на друг разговор. Но няма как да бъде иначе, защото другата възможност е те да се включат в сметките ни, но такава възможност е страшна“, каза Манолов. \r\n„Никой не може да направи прогноза каква ще е цената на тока, ако се спрат ТЕЦ-овете в страната. Ако сега трябва да внасяме ток, бихме го внасяли на около 170 лв. Но ако ние не произвеждаме тази електроенергия, скромните прогнози са за поне двойно увеличение“, заяви той. \r\nМанолов обясни, че ако се затвори комплексът „Марица-Изток“, има заплаха за енергийна криза в страната. „Това дори не е криза, това е край – всичко изчезва. Около 150 хил. души ще останат без работа. Това е индустриален район и там хората не могат и няма какво друго да работят изобщо“, заяви той. \r\nПопитан какво ще стане, ако България не успее да защити позицията си пред ЕК, той отговори, че това не е само позиция на България, а ще има цяла коалиция на държавите, които искат по-плавен преход. „Нашата енергетика е между 30% и 40% зависима от това производство“, заяви той. „Струва ми се, че за момента притеснения нямаме. Притесненията ще дойдат, ако се наложи този протест да отиде в Брюксел. И там няма да бъдем само ние, ще бъдат и поляци, и словаци, и гърци – всички ще браним държавите си“, обясни Манолов.  \r\nБиляна ИВАНОВА", "date": "2018.11.29", "title": "Димитър Манолов, КТ „Подкрепа“: Ако се затвори комплексът „Марица-Изток“, има заплаха за енергийната сигурност, около 150 хил. души ще останат без работа"}
{"url": "http://www.focus-news.net/news/2018/11/29/2596223/ria-novosti-srabskite-studenti-v-kosovska-mitrovitsa-organiziraha-protest-sreshtu-reshenieto-na-prishtina-za-mitata.html", "text": "Сръбските студенти в Косовска Митровица организираха протестна акция, с която призоваха ЕС да окаже натиск на Прищина за отмяната на 100-процентовите мита за внос в страната на сръбска продукция, предава  РИА Новости . \r\nПротестът започна с петминутно мълчание. Като символ на „фактическото мълчание“ на Брюксел във връзка с мерките на косовските власти, студентите поставиха лепенки на устните си, след което „прочетоха“ на язика на жестовете обръщение към ЕС. В него бе „казано“, че „пред очите на европейския елит се създава гето за сръбското малциство в Косово по рецепта, известна от времето на Втората световна война“. Студентите обвиниха Брюксел в допускането на „хуманитарна катастрофа на своя праг“, допълва агенцията.  Тереза Герова", "date": "2018.11.29", "title": "РИА Новости: Сръбските студенти в Косовска Митровица организираха протест срещу решението на Прищина за митата"}
{"url": "http://www.focus-news.net/news/2018/11/29/2596231/sofiya-mitingat-na-minyorite-i-energetitsite-dostigna-do-sgradata-na-predstavitelstvoto-na-ek-v-balgariya.html", "text": "Митингът на миньорите и енергетиците достигна до сградата на Представителството на ЕК в България, очаква се протестиращите да се върнат обратно в посока КЕВР и Министерство на енергетиката, предаде репортер на  Агенция „Фокус“ . Протестът, в който участват хиляди хора, се провежда при засилено полицейското присъствие. Движението по ул. \"Г. С. Раковски\" е блокирано. \r\nБиляна ИВАНОВА", "date": "2018.11.29", "title": "София: Митингът на миньорите и енергетиците достигна до сградата на Представителството на ЕК в България"}
{"url": "http://www.focus-news.net/news/2018/11/29/2596239/veliko-tarnovo-zaradi-ochakvano-losho-vreme-na-30-noemvri-se-otlaga-detskiyat-praznik-za-vklyuchvane-na-kolednata-ukrasa-v-grada.html", "text": "Заради лошо време, очаквано за късния следобед и вечерните часове на 30 ноември, се отлага детският празник във Велико Търново за включване на коледната украса в града. Това съобщиха за  Радио „Фокус“ – Велико Търново  от пресцентъра на Общината. Прогнозите сочат застудяване и температури между минус 9 и минус 6 градуса по Целзий, съчетани и със снеговалеж, а здравето на децата е най-важно. \r\nДетският празник ще се състои на 4 декември (вторник), от 17.00 часа, пред сградата на Община Велико Търново. За тогава метеоролозите сочат омекване на времето и температури малко над нулата. Над 350 деца, се очаква да се включат в тържеството, след което ще последва включване на цветната украса на иглолистните дървета край Община Велико Търново. В 18.00 ч. на 4 декември ще се проведе дефиле на Духовия оркестър към СУ „Емилиян Станев“, което ще създаде много настроение за посетителите на Коледния базар в парк „Марно поле“. \r\nМария НЕДЕВА", "date": "2018.11.29", "title": "Велико Търново: Заради очаквано лошо време на 30 ноември, се отлага детският празник за включване на коледната украса в града"}
{"url": "http://www.focus-news.net/news/2018/11/29/2596241/veliko-tarnovo-zadalbochavane-na-satrudnichestvoto-v-oblastite-obrazovanie-biznes-meditsina-i-tehnologii-obsadiha-kmetat-daniel-panov-i-poslanikat-na-sasht-n-pr-erik-rubin.html", "text": "Задълбочаване на сътрудничеството в областите образование, бизнес, медицина и технологии обсъдиха кметът на Велико Търново инж. Даниел Панов и посланикът на САЩ в България Н. Пр. Ерик Рубин, предаде репортер на  Радио „Фокус“ – Велико Търново . Дипломатът е на посещение във Велико Търново от вчера. Той проведе среща с градоначалника, по време на която бе обсъдено задълбочаване на икономическите взаимоотношения на  Велико Търново с американски компании. „По отношение на икономическия аспект ние дискутирахме няколко области, където вече имаме напредък, но може да привлечем още американски инвестиции, като това да доведем тук нови компании. Също така може да поощряваме българските инвестиции в САЩ. Процесът е двустранен“, заяви Н. Пр. Ерик Рубин. Той подчерта, че във Велико Търново има силно развит туризъм. По думите му може да се търси сътрудничество и в сферата на хотелиерството и ресторантьорството. Кметът инж. Даниел Панов цитира статистиката за туристопотока от началото на годината, според която от месец януари до месец октомври старата българска столица е посетена от над 50 000 туристи. Предимно те идват от круизните кораби, които пътуват по река Дунав. Той подчерта, че общинската туристическа агенция работи успешно в американски туроператори. Н. Пр. Ерик Рубен подчерта, че се предвижда сътрудничество и в областта на земеделието и производството на храни и напитки, както и в сферата на образованието. Той бе на посещение във Великотърновския университет „Св. св. Кирил и Методий“, където се срещна с ректора на университета и изнесе лекция пред студенти. По-рано посети Кризисния център в село Балван, където научи повече за предоставяната социална услуга. \r\nПри посещението си във Велико Търново американския посланик коментира, че визовият режим за българите, които искат да пътуват за САЩ, няма да отпадне в близко бъдеще. Той посочи, че България е една от петте държави е Европейския съюз, за която все още има визов режим. „Аз споделям желанието и визията визовият режим за тези пет държави от ЕС да отпадне, но в близко срочен план това не е вероятно да се случи. Това би изисквало промяна на законодателството от Конгреса и имайки предвид развитията в Камарата на представителите и това, че демократите ще придобият контрол в Камарата на представителите през януари, не  мисля, че това би могло да се случи тази година, във видимото бъдеще“, допълни американският посланик. Той посочи, че посолството прави всичко възможно да улесни процеса на получаване и подновяване на визите. Повечето то визите, които се издават са за 10 години, а подновяването на изтекли такива се осъществява по пощата. „Ние одобряваме почти 90% от всички апликации за визии почти 100% от визите необходими за академичен обмен, допълни Н. ПР. Ерик Рубин. \r\nТой изрази също надежда тази година да се реализира интерконекторът Гърция – България. Той посочи, че това ще даде възможност за пренос на газ от Азербайджан до българския пазар. „Това е много важен въпрос за САЩ в дискусиите ни не само с България, но и в подкрепа на позицията на ЕС и единството на ЕС по темата за диверсификацията.  Ние твърдо вярваме, че диверсификацията е много важна за националната и енергийната сигурност на България. Тя ще бъде от полза и за потребителите,  и за бизнеса, защото ще понижи цените за потребление на енергията“, посочи Н. Пр. Ерик Рубин. \r\nТой отбеляза още, че САЩ призовават Руската федерация незабавно да освободи украинските кораби, но не пожела да коментира въпроса за евентуално присъствие на американски кораби в Азовско море, тъй като по думите му това решение трябва да се вземе на високо равнище, от страните членки на НАТО. Посланикът коментира обаче настоящата ситуация. Той подчерта, че САЩ  заклеймява действия на Русия, която атакува украински кораб и взе украински моряци в плен. „САЩ призовават Руската федерация незабавно да освободи задържаните членове на екипажите, незабавно да освободи украинските кораби,  да спазва споразумението от 2003 година между Русия и Украйна, което позволява украински кораби да преминават транзит през международни води, както и незабавно да преустанови провокациите“, подчерта Н. Пр. Ерик Рубин. \r\nНадежда КРЪСТЕВА", "date": "2018.11.29", "title": "Велико Търново: Задълбочаване на сътрудничеството в областите образование, бизнес, медицина и технологии обсъдиха кметът Даниел Панов и посланикът на САЩ Н. Пр. Ерик Рубин"}
{"url": "http://www.focus-news.net/news/2018/11/29/2596242/mon-uchiteli-i-uchenitsi-shte-izmervat-digitalnata-sreda-v-uchilishtata-s-instrumenta-selfie.html", "text": "Учители и ученици от цялата страна могат да направят оценка на дигиталната среда в училищата и на придобитите в клас дигитални умения чрез инструмента SELFIE. Това съобщиха от пресцентъра на  МОН . Инструментът беше представен пилотно от министъра на образованието и науката Красимир Вълчев и заместник-министър Деница Сачева в столичното 137 СУ „Ангел Кънчев“.  \r\nУчилищата, които пожелаят да се включат в измерването, ще използват специално разработена от Европейската комисия платформа с въпросник към ръководствата, педагогическите колективи и учениците. SELFIE обхваща шест ключови за дигиталното образование области - преподаване и учене, училищно управление, инфраструктура и оборудване, професионално развитие, практики за оценяване и дигитална компетентност на учениците. Всички отговори са анонимни, а попълването отнема между 20 и 30 минути. \r\n„Инструментът SELFIE прави диагностика и анализира всички елементи на образователната среда. Това е отворена възможност за училищата да анализират своята степен на готовност за преминаване към ера, в която трябва да развиваме много по-задълбочено дигиталните компетентности в децата. Трябва да подпомогнем тази трансформация към „хибридни“ образователни институции, в които информационните технологии ще са в основата на образователния процес“, посочи министър Вълчев. Заместник-министър Сачева допълни, че целта на МОН е до края на януари поне 250 училища да използват инструмента, за да проследят от какво имат нужда и да предприемат конкретни мерки. „На сайта на МОН ще бъде създадена секция, в която ще има достъп до него“, допълни тя.", "date": "2018.11.29", "title": "МОН: Учители и ученици ще измерват дигиталната среда в училищата с инструмента SELFIE"}
{"url": "http://www.focus-news.net/news/2018/11/29/2596245/svetlana-galianova-dirigent-muzikata-e-nay-golyamata-mi-lyubov.html", "text": "Музиката е най-голямата ми любов. Това каза в предаването „Добрич - Блян вихрен, понесен над степ ековита...“ на  Радио „Фокус“  диригентът Светлана Галианова. Съвсем наскоро в Огледална зала „Нели Божкова“ в Добрич тя направи своя професионален дебют пред публиката в своя роден град. Концертът бе с участието на Български камерен оркестър – Добрич. Светлана Галианова сподели, че този концерт ѝ е донесъл много положителни емоции, останала е очарована от топлия прием на самия оркестър и на публиката. „Всички бяха прекрасни“, каза тя. По думите ѝ, въпреки че това не е първи концерт за нея, вълнението е било малко по-голямо от обичайното, дори и заради многото видеокамери в залата. В крайна сметка след началото на концерта Светлана Галианова се е оставила на чувството на наслада и на усещането за самото преживяване. Все още очаква покани за творчески участия в чужбина, но признава, че предпочита да работи в България. Родена е в Добрич, само на 24 години е и вече има немалък професионален опит като диригент. Дебют като диригент прави с Академичен симфоничен оркестър през ноември 2015 г. С Концерт за пиано и оркестър № 1 от Николай Метнер, тя представя премиерно за България изпълнение със солист Агнес Данкова, пиано. През 2017 г. дирижира мащабен концерт по повод 260-годишнината от рождението на Моцарт, изнесен от Академичния симфоничен оркестър на Национална музикална академия. Същата година Светлана провежда първия си образователен концерт със Симфониета Видин. Заедно изнасят множество концерти, част от които в пещера „Магурата”. Работила е и със солиста на Московската филхармония Павел Минев, цигулка. През март 2017 г. дирижира юбилеен концерт на проф. д-р Петя Бъговска с гост-солист Пиер Марио Мурели от консерваторията в Милано. В началото на същата година Светлана участва в премиерата на спектакъла „Галактика на Поколенията“, изпълнен на сцената на театър „Сълза и Смях“, под съпровода на Академичния симфоничен оркестър с музика от Добромир Кисьов. През тази година се дипломира като диригент с Концерт за пиано и оркестър № 2 от Камий Сен-Санс и Девета симфония от Дм. Шостакович в изпълнение на Академичния симфоничен оркестър на НМА със солист Елвис Василев, пиано. Светлана Галианова успешно продължава традицията на професионалните жени диригенти на класическа музика в България, чието начало е поставено от първата жена диригент - Радосвета Бояджиева. \r\nЖулиета НИКОЛОВА", "date": "2018.11.29", "title": "Светлана Галианова, диригент: Музиката е най-голямата ми любов"}
{"url": "http://www.focus-news.net/news/2018/11/29/2596240/valeri-simeonov-obedineni-patrioti-predlozheniyata-na-bsp-za-semeynite-pomoshti-nasazhdat-pogreshno-stanovishte-v-obshtestvoto-che-s-materialno-stimulirane-mozhem-da-opravim-demografiyata.html", "text": "Предложенията на БСП за помощите насаждат погрешно становище в обществото, че с материално стимулиране можем да оправим демографията. Това каза народният представител от ПГ на „Обединени патриоти“ и лидер на НФСБ Валери Симеонов по време на дебатите за семейните помощи за деца, представени от депутата от БСП Виолета Желева, предаде репортер на  Агенция „Фокус“ . „Върху демографските процеси влияят доста сложни фактори. Може да се обърнете към вашата колежка Дора Янкова“, призова Симеонов. \"Желева е млада. Нека да попита майка си и баща си, техните баби и дядовци по колко деца са имали и какви материални стимули са получавали“, каза Симеонов. Той призова Желева да прочете повече и да поговори със своята колежка Дора Янкова.   \r\nДеница КИТАНОВА", "date": "2018.11.29", "title": "Валери Симеонов, „Обединени патриоти“: Предложенията на БСП за семейните помощи насаждат погрешно становище в обществото, че с материално стимулиране можем да оправим демографията"}
{"url": "http://www.focus-news.net/news/2018/11/29/2596243/violeta-zheleva-bsp-semeynite-pomoshti-sa-parvata-stapka-za-reshavane-na-demografskite-problemi.html", "text": "Помощите са първата стъпка за решаване на демографските проблеми. Това каза народният представител от ПГ на „БСП за България“ Виолета Желева в отговор на депутата от „Обединени патриоти“, че демография не се оправя с материални стимули, предаде репортер на  Агенция „Фокус“ . „Ще се съглася с две от нещата. Първо, че съм млада. Да, така е и второ, че тази наша мярка не е единствена и че само чрез нея няма да се реши демографският проблем“, каза Желева на Валери Симеонов във връзка със семейните помощи за деца. „Друго от казаното от вас няма да коментирам. Мисля, че е излишно. Хората извън този парламент са чували вашите изявления, затова няма да ги коментирам“, посочи Желева във връзка със съветите на Симеонов да чете повече и да се съветва с колегата си Дора Янкова. \r\nДеница КИТАНОВА", "date": "2018.11.29", "title": "Виолета Желева, БСП: Семейните помощи са първата стъпка за решаване на демографските проблеми"}
{"url": "http://www.focus-news.net/news/2018/11/29/2596246/yambol-okrazhnata-prokuratura-zadarzha-za-72-chasa-turski-grazhdanin-obvinen-v-nepredpazlivo-prichinyavane-na-smart-na-mazh-pri-patno-transportno-proizshestvie.html", "text": "Окръжна прокуратура – Ямбол задържа за 72 часа турския гражданин Ердел Ю. Това съобщиха от пресцентъра на  Окръжна прокуратура - Ямбол . Той е обвинен за това, че на 28.11.2018г. на път, при управление на товарен автомобил с прикачено полуремарке, в посока гр. Елхово – ГКПП „Лесово“, обл. Ямбол, е нарушил правилата за движение по пътищата, като изгубил контрол над управлявания от него товарен автомобил, навлязъл в лентата за насрещно движение и причинил ПТП с лек автомобил, управляван от В.К. – граничен полицай, в резултат на което причинил смъртта на последния – престъпление по чл.343, ал.1, б.„в“, вр. чл.342, ал.1 от НК. \r\nПредстои Окръжна прокуратура – Ямбол да внесе в съда искане за определяне на мярка за неотклонение „задържане под стража“ спрямо обвиняемия.", "date": "2018.11.29", "title": "Ямбол: Окръжната прокуратура задържа за 72 часа турски гражданин, обвинен в непредпазливо причиняване на смърт на мъж при пътно транспортно произшествие"}
{"url": "http://www.focus-news.net/news/2018/11/29/2596238/faz-germanskiyat-vanshen-ministar-othvarli-prizivite-na-petro-poroshenko-za-izprashtane-na-voenni-korabi-v-azovsko-more.html", "text": "Министърът на външните работи на ФРГ Хайко Маас отхвърли призивите на украинския президент Петро Порошенко за изпращане на германски военни кораби в Азовско море, съобщава националният ежедневник  Die Frankfurter Allgemeine Zeitung . \r\n„Разбирам притесненията, които Украйна има“, увери германският социалдемократ, като подчерта, че действията на руските военни са непропорционални и нямат правно основание. „Не искаме милитаризация на конфликта, искаме политически процес\", подчерта Маас. Според Министерството на отбраната в Берлин в момента няма германски военни кораби в Черно море. \r\nПо-рано държавният глава на Украйна подчерта, че Германия е „един от най-близките ни съюзници“. Той изрази надежда, че „страните от НАТО имат готовност да изпратят кораби в Азовско море, за да помогнат на Украйна при необходимост и да гарантират сигурността й“. Коментирайки очакванията си от Германия, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“.  Тереза Герова", "date": "2018.11.29", "title": "FAZ: Германският външен министър отхвърли призивите на Петро Порошенко за изпращане на военни кораби в Азовско море"}
{"url": "http://www.focus-news.net/news/2018/11/29/2596248/premierat-boyko-borisov-v-rabat-maroko-e-perspektiven-vanshnotargovski-partnyor-za-balgariya.html", "text": "За нас Мароко е перспективен външнотърговски партньор, което се отбелязва с нарастващия стокообмен през последните години. Но има още неизползван потенциал, който си поставяме за цел да развием. Това заяви българският министър-председател Бойко Борисов по време на срещата си с премиера на Кралство Мароко д-р Саад Еддин Ел Отмани, съобщиха от  правителствената информационна служба . Разговорът между двамата се състоя в Рабат, където премиерът Борисов е на двудневно официално посещение.  \r\nБългарският министър-председател посочи, че визитата ще даде допълнителен тласък на двустранния политически диалог на най-високо равнище и ще открие нови възможности за сътрудничеството в различни области от взаимен интерес. \r\n„За мен е изключително удоволствие да ви посрещна. От самото начало нашето сътрудничество с ЕС е много добро. Мароко има силно и значително присъствие в Африка. Благодаря Ви, че България като член на ЕС винаги е подкрепяла идеята за тесни отношения между ЕС и Мароко“, отбеляза по време на срещата министър-председателят на Мароко Саад Еддин Ел Отмани.  \r\nВ рамките на срещата премиерът Бойко Борисов отчете географската близост на Мароко с ЕС и статута на страната в отношенията със Съюза, които я определят сред основните партньори на България и занапред. „Имаме желание за участие в съвместни проекти, в рамките на програми на ЕС, изпълнявани в Мароко“, заяви българският министър-председател пред премиера Ел Отмани. Борисов добави, че страната ни би желала да се възползва от солидното присъствие на Мароко на Африканския континент – и в частност в държавите от Западна Африка, като платформа за съвместно икономическо и политическо сътрудничество с трети африкански страни. \r\n„Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, подчерта премиерът Бойко Борисов пред мароканския си колега. \r\nБългарският министър-председател посочи в разговорите и добрите перспективи за сътрудничество в областта на оръжейната, машиностроителната, металообработващата промишленост. „Трябва да се повишат усилията за инвестиционно сътрудничество, а една от формите за това е създаването на смесени предприятия“, добави премиерът пред министър-председателя Саад Еддин Ел Отмани.  \r\nДвамата бяха категорични, че перспективни сфери за инвестиционно сътрудничество са строителството, текстила, туризма, транспорта, преработвателните предприятия, хранително-вкусовата промишленост.", "date": "2018.11.29", "title": "Премиерът Бойко Борисов в Рабат: Мароко е перспективен външнотърговски партньор за България"}
{"url": "http://www.focus-news.net/news/2018/11/29/2596253/sport-herlih-shte-se-opitame-da-ogranichim-moshtta-im-v-ataka.html", "text": "Старши треньорът на Леверкузен Хайко Херлих заяви, че неговият тим ще се опита да ограничи нападателната мощ на съперника. \"Лудогорец е суперотбор. Всички го знаят. Миналата година взе 4 точки от Хофенхайм от два мача. Това говори достатъчно. Отборът разполага с офанзивна мощ което се видя и в Разград. Ще се опитаме да ограничим нападателната мощ на Лудогорец. Ние много добре знаем кои футболисти на съперника са пътували, кои имат контузии и кой е наказан. Смятам, че Лудогорец ще излезе с най-доброто, с което разполага\", заяви Херлих. \r\nТой призна, че ще даде възможност да играят футболисти, които по-рядко попадат в състава. \"Всички в нашия отбор трябва да бъдат готови за игра. Със сигурност ще пусна играчи, които не играят толкова редовно. Надявам се това, което предложим на терена да задоволи всички. Нашата цел е да бъдем първи в групата. По начина, по който играчите се раздават, се надявам да задоволим публиката. Очаква се да има около 15 000 зрители на стадиона и те трябва да останат доволни. Имам ясен план как да подходим, но няма да го разкривам. Ние не сме отбор, който играе с една и съща система. Може да променяме тактиката и по време на самия мач, както се случи в няколко срещи в Бундеслигата\", допълни Херлих. \r\nСтарши треньорът на Леверкузен призна, че Ларс Бендер няма да играе, тъй като е контузен, но се надява да бъде готов за мача с Нюрнберг през уикенда. Той допълни още, че все още процесът по смяната на спортния директор в клуба се бави, тъй като Симон Ролфс ще трябва да претърпи хирургическа интервенция. \r\nВенцислав ДРАГОМАНОВ", "date": "2018.11.29", "title": "Спорт: Херлих: Ще се опитаме да ограничим мощта им в атака"}
{"url": "http://www.focus-news.net/news/2018/11/29/2596252/daily-sabah-dostavkite-na-s-400-postavyat-pod-vapros-rolyata-na-turtsiya-v-programata-za-f-35-predupredi-pentagonat.html", "text": "Турция може да бъде изключена от програмата за производството на изтребителите F-35, ако продължи с изпълнението на сделката за доставките на руските зенитно-ракетни системи С-400 „Триумф“. Това са предупрежденията, съдържащи се в доклад на Пентагона, съобщава електронното англоезично издание на турския вестник  Daily Sabah . \r\nС оглед споразумението за С-400, Конгресът на САЩ одобри законодателни промени, които позволиха налагането на забрана за продажбата на F-35 на Турция до момента, в който Пентагонът не представи доклад за турско-американските отношения. \r\nВ документа Пентагонът подчертава „уникалната геостратегическа позиция на Турция в югоизточния фланг на НАТО\", което е изтъкнато като основна причина, поради които Вашингтон и Анкара споделят значителни регионални интереси. Докладът подчерта надеждния план на Турция да увеличи годишните разходи за отбрана до два процента от БВП, ключово искане на американския президент Доналд Тръмп от съюзниците в НАТО.„Въпреки двустранното напрежение, Турция остава военен партньор в много области\", признава Пентагонът, като определя Анкара като „критичен съюзник на НАТО\". \r\nНо в документа се съдържат предупреждения, че администрацията на Тръмп „ще направи повторна оценка на продължаващото участие на Турция като една от осемте страни-партньори, в програмата за F-35, ако тя продължи с доставките на С-400“. Освен това придобиването на руските системи може да доведе до санкции срещу Анкара от страна на САЩ и би могло да повлияе на покупката на други оръжия от Турция, става ясно още от текста. \r\nВ опит да отдалечи Анкара от сделката с руснаците, Вашингтон „разработи алтернативен пакет, за да предостави на Турция силна, способна\" система за противоракетна отбрана, която да е съвместима с оборудването на НАТО. Според Пентагона „е от съществено значение да се осигури истинска алтернатива, която да насърчи Турция да се отдръпне от вредното придобиване на С-400\". \r\nТурция е важен партньор в международната програма за F-35 и е единственият източник в света за някои от частите на бойния самолет. Тя е част от нея от 1999 г. насам, като оттогава насетне отбранителната й индустрия заема активна роля в производството на самолети и  инвестира 1,25 млрд. долара в развитието на изтребителя. \r\nСтраната планира да закупи 100 самолета F-35 през следващите години, но към настоящия момент е одобрена продажбата на 30 от тях. Първите два ще бъдат предадени на турските военни до март догодина.  \r\nПрез декември 2017 г. Анкара се съгласи да купи две руски системи С-400 в сделка на стойност над два милиарда долара. Турските официални представители многократно заявиха, че споразумението е наложително с цел покриване на нуждите на страната за националната й сигурност. С доставките на системите в Анкара има за цел да засили своите отбранителни способности на фона на заплахите на терористите от „Ислямска държава“ и „Работническата партия на Кюрдистан“, както и на фона на конфликтите по границите й със Сирия и Ирак. \r\nАнкара бе разочарована от съюзниците си от НАТО поради липсата на сътрудничество за посрещане на нуждите на отбраната. На 25 октомври министърът на отбраната Хулуси Акар заяви, че Турция ще започне инсталирането на противоракетни системи С-400 през октомври 2019 г. . Тереза Герова", "date": "2018.11.29", "title": "Daily Sabah: Доставките на С-400 поставят под въпрос ролята на Турция в програмата за F-35, предупреди Пентагонът"}
{"url": "http://www.focus-news.net/news/2018/11/29/2596254/dancho-yordanov-it-spetsialist-regionalna-biblioteka-dora-gabe-dobrich-planira-organizira-i-provezhda-svoyata-deynost-stremeyki-se-da-otgovori-na-ochakvaniyata-na-svoite-potrebiteli.html", "text": "Регионална библиотека „Дора Габе” - Добрич планира, организира и провежда своята дейност в областта на информационните технологии, стремейки се да отговори на очакванията на своите потребители. Това каза в предаването „Добрич - Блян вихрен, понесен над степ ековита...“ на  Радио „Фокус“  Данчо Йорданов, IT-специалист  и системен администратор в библиотеката. Обновяването на техническите средства е в резултат от стремежа на библиотеката да разширява и подобрява предлаганите електронни услуги. В интернет информационното пространство библиотеката е представена със своя страница, както и в един от най-популярните  обществени форуми с цел визуализиране на дейността. Структурата, задачите, дейността и услугите на библиотеката са обективно присъстващи в това пространство. Сайтът е актуален във всеки един момент с помощта на внедрения календар на събитията, който отразява динамиката в дейността на библиотеката. Отразени са и работните програми и проекти, полезна за потребителите информация, като е предоставена възможност за онлайн обмен на информация с библиотечни специалисти в рамките на работното време. Отделено е внимание и на потребителите, които търсят пълнотекстово дигитално съдържание в унисон със закона за защита на авторското право.  \r\nНа територията на библиотеката са организирани Информационен център, Обучителен център, в който наскоро завърши едногодишен курс на обучение на библиотечни специалисти от област Добрич. Често използвана за провеждане на семинари и срещи е също Интерактивната зала. Компютъризирани са и всички работни места на територията на библиотеката, което позволява подобряване обслужването при заемане на библиотечни документи. „Трябва да посоча че, основа за развитието на всяка иновативна софтуерна платформа е хардуерния апгрейд. В тази посока се следва политика на придобиване на нови технически средства, с помощта на които да се отговори на нарастващите софтуерни изисквания. Стремежът е да се отговори в максимална степен на информационните потребности на нашите читатели. Това е осъзната и следвана политика от всички библиотечни специалисти. Потвърждение на казаното е придобиването от библиотеката през 2017 г. на нов софтуер, превръщащ библиотеката в електронна. Продуктите  e-Lib , I-Lib Prima ver.2.0 са два основни модула, даващи възможност да се автоматизират процесите на територията на библиотеката и представят в интернет информационното пространство“, каза Данчо Йорданов. Той допълни, че с помощта на този софтуер процесите по обработка на библиотечни документи и тяхното заемане от читатели се ускоряват многократно. Дава се възможност на регистрираните за текущата година читатели да реализират онлайн достъп до пълното съдържание на фонда на библиотеката, както и да заявят конкретен  документ за ползване, получавайки го в удобно за тях време. Това е предмет на модула „Интернет каталог“ и вградения към него модул за онлайн обслужване „Моята библиотека“, който е активен и достъпен. Интернет каталогът по-същество е многослойна интернет платформа, даваща възможност за търсене на библиотечни документи по критерий, индексно търсене по автор, издателство и предметни рубрики с последваща възможност за заявяване за заемане, презаписване и проследяване текущото състояние на направените заявки. Библиотеката очаква това да се превърне в често посещавано от читателите място.  \r\n„Давайки си сметка за споменатото се налага необходимостта от публикуване на ново дигитално съдържание. Следва да се осигури възможност такова да бъде придобито. Библиотеката вече има възможност да дигитализира диапозитиви, винилови плочи и различни по формат включително до АЗ книжни библиотечни документи. Отчитаме и факта, че това е продължителен във времето процес потребяващ човешки ресурс и изискващ хардуерен такъв. В тази посока през последната година бе закупен OVERHEAD скенер с висока резолюция CZUR ЕТ-16, с чиято помощ може да се дигитализира текстово съдържание от хартиен носител, практически от нечетаемо копие. Вградения за оптично разпознаване на символи софтуер ОСR, извлича текст от изображение - позволявайки от сканирани страници да се извади текст, който може да се редактира с текстообработваща програма, като текста не е задължително да е на български език. (Английски, френски, немски). В тази посока амбициите ни са твърди, което определя и задължителното ни кандидатстване и участие в програми даващи възможност да увеличим дигиталното съдържание в библиотеката“, каза още специалистът.  \r\nВ европейската седмица на програмирането миналия месец библиотеката е получила дарение от посолството на САЩ в България със съдействието  на фондация „Глобални библиотеки-България” – пет робота „Finch” предназначени  за обучение по компютърно моделиране и информатика. С този робот могат да бъдат покрити задачи в програмирането в широк възрастов диапазон – от 5 до 15 г., както и покрити възможности за реализиране на различни по своето съдържание учебни програми. Поддържаните езици за програмиране са C, C++,Java, Javascript, Visual basic, Snap и др. Регионална библиотека „Дора Габе” дава възможност за безплатни занимания на своята територия  след предварително заявено посещение. Стремежът на целия екип на библиотеката е да предоставя електронни услуги, които  отговарят на потребностите на потребителите и желанието приятно да бъдат изненадани с пълнота и качество на тези услуги. \r\nЖулиета НИКОЛОВА", "date": "2018.11.29", "title": "Данчо Йорданов, IT-специалист: Регионална библиотека „Дора Габе” - Добрич планира, организира и провежда своята дейност, стремейки се да отговори на очакванията на своите потребители"}
{"url": "http://www.focus-news.net/news/2018/11/29/2596251/ministar-rumen-porozhanov-v-momenta-shte-podgotvyame-swot-analiza-za-sledvashtiya-programen-period.html", "text": "В момента ще подготвяме SWOT-анализа за следващия програмен период. Това каза пред журналисти в Пловдив министърът на земеделието, храните и горите Румен Порожанов във връзка с инициативата на министерството „Подкрепете българското“, предаде репортер на  Радио „Фокус“-Пловдив . SWOT-анализът представлява оценка на силните, слабите страни на фирмата, както и възможностите и заплахите, които могат да възникнат. Такъв ще бъде направен за всеки сектор, след което ще се представи на публично обсъждане, на целия земеделски бранш. Ще се изготви и стратегическият план. \r\n„В този стратегически план ще бъдат заложени всички цели, които ще преследваме. Всяка една цел трябва да е обвързана с мерки, съответния бюджет и финансиране“, отбеляза министър Порожанов. По думите му категория „малък, фамилен производител“ няма, но в момента има опции за финансиране на производители с малка продукция, които получават определена сума, независимо от това какво произвеждат. „Важното е те да са ефективни и да работят по правилата, защото много от малките производители трябва да работят качествено от гледна точка на продукция и най-вече в животновъдството да отговаря на хигиенните изисквания“, каза още Румен Порожанов. \r\nМинистърът на земеделието и храните Румен Порожанов откри поредния магазин на верига немски хипермаркети в Пловдив, на бул. „Александър Стамболийски“ № 131. След това той откри Осмия национален агро семинар. Събитията са част от кампанията на министерството „Аз подкрепям българските производители, подкрепи ги и ти!. \r\nМария РУСЕВА", "date": "2018.11.29", "title": "Министър Румен Порожанов: В момента ще подготвяме SWOT-анализа за следващия програмен период"}
{"url": "http://www.focus-news.net/news/2018/11/29/2596247/sofiya-protestirashti-minyori-i-energetitsi-skandirat-ostavka-pred-sgradata-na-kevr.html", "text": "Протестиращи миньори и енергетици скандират „Оставка“ пред сградата на КЕВР. Участниците в шествието блокират движението по бул. „Княз Ал. Дондуков“ в участъка от пл. „Независимост“ до кръстовището с ул. „Бачо Киро“. \r\nВ организирания от КТ „Подкрепа“ протест участват повече от хиляда души. Синдикатите настояват държавата да излезе с конкретни мерки и ясни ангажименти за запазване на двете държавни дружества мини „Марица-изток“ и ТЕЦ „Марица-изток“ 2, осигуряващи 45% от електроенергията в страната. Положението се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната.  \r\nОчаква се протестът да се отправи към КЕВР и Министерство на енергетиката. \r\nБиляна ИВАНОВА", "date": "2018.11.29", "title": "София: Протестиращи миньори и енергетици скандират „Оставка“ пред сградата на КЕВР"}
{"url": "http://www.focus-news.net/news/2018/11/29/2596257/prezidentat-rumen-radev-balgarskata-narodna-banka-e-prizvana-da-garantira-finansovata-i-bankovata-stabilnost-v-darzhavata.html", "text": "Българската народна банка е призвана да бъде един от стожерите на държавата, да гарантира финансовата и банковата стабилност. Това предполага висок професионализъм и независимост от политически вмешателства. Това заяви държавният глава Румен Радев на официалната церемония по встъпване в длъжност на Людмила Елкова като член на Управителния съвет на БНБ, съобщиха от  прессекретариата на държавния глава . Президентът подчерта, че очаква в тази отговорна задача Людмила Елкова да даде своя достоен принос с доказаната си експертиза в областта на икономиката и финансите. Румен Радев благодари за работата и на досегашния член на Управителния съвет Боряна Пенчева.  \r\nСлед като положи клетва Людмила Елкова отбеляза значението на БНБ като основен стълб на държавността и гарант на финансовата стабилност и подчерта, че съзнава голямата отговорност на своята позиция. Тя определи като голямо предизвикателство присъединяването си към институцията в интересен за страната и за БНБ момент – след като България е изразила намерение за присъединяване към механизма ERM 2, който е задължителна стъпка за приемане в еврозоната. „Това предполага нови предизвикателства за банката в един много динамичен период“, добави още Людмила Елкова.  \r\nНа тържествената церемония присъстваха управителят на БНБ Димитър Радев, членовете на Управителния съвет на банката, финансисти.", "date": "2018.11.29", "title": "Президентът Румен Радев: Българската народна банка е призвана да гарантира финансовата и банковата стабилност в държавата"}
{"url": "http://www.focus-news.net/news/2018/11/29/2596249/sofiya-vremenno-marshrutat-na-tramvayni-linii-20-i-22-se-promenya-zaradi-provezhdaneto-na-protestno-shestvie-po-bul-knyaz-al-dondukov.html", "text": "Временно се променя маршрутът на трамвайни линии 20 и 22. Това се налага във връзка с провеждането на протестно шествие бул. „Княз Ал. Дондуков“. Това съобщиха за  Агенция „Фокус“  от пресцентъра на Столична община. Трамваите от тези линии ще се движат до кръговото кръстовище на паметника на Васил Левски.", "date": "2018.11.29", "title": "София: Временно маршрутът на трамвайни линии 20 и 22 се променя заради провеждането на протестно шествие по бул. „Княз Ал. Дондуков“"}
{"url": "http://www.focus-news.net/news/2018/11/29/2596256/ministar-rumen-porozhanov-nad-7-mln-tona-tsarevitsa-i-nad-3-mln-tona-slanchogled-e-rekoltata-prez-tazi-godina.html", "text": "Над 7 млн. тона царевица и над 3 млн. тона слънчоглед е реколтата през тази година, каза пред журналисти в Пловдив министърът на земеделието, храните и горите Румен Порожанов, предаде репортер на  Радио „Фокус“-Пловдив . „Имаме по-ниски добиви на пшеницата на базата на валежите през юли, но това се отрази на много по-добрата реколта на царевицата и на слънчогледа“. Годината беше добра. Неблагополучие имаше в Северна Европа, където имаше суша, в Германия, Испания, Португалия също. От гледна точка на проблемите, които бяха с климата, мисля, че бяхме пощадени’, отбеляза министър Порожанов. По думите му най-голямата трудност пред ведомството са били болестите по животните. „Засега успяваме да се справим с африканската чума по свинете на база превенцията, която сме направили, и да имаме само единични случаи и да нямаме икономически загуби в свиневъдството“, заяви министър Румен Порожанов. \r\nМария РУСЕВА", "date": "2018.11.29", "title": "Министър Румен Порожанов: Над 7 млн. тона царевица и над 3 млн. тона слънчоглед е реколтата през тази година"}
{"url": "http://www.focus-news.net/news/2018/11/29/2596250/darzhavniyat-glava-rumen-radev-shte-se-sreshtne-s-rakovodstvata-na-sindikalnite-organizatsii-ksnb-i-kt-podkrepa-na-30-noemvri.html", "text": "На 30 ноември, петък, от 16.00 часа държавният глава Румен Радев ще се срещне на „Дондуков“ 2 с президента на КНСБ Пламен Димитров, президента на КТ „Подкрепа“ Димитър Манолов и представители на ръководствата на двете синдикални организации. Това съобщиха от  правителствената информационна служба .", "date": "2018.11.29", "title": "Държавният глава Румен Радев ще се срещне с ръководствата на синдикалните организации КСНБ и КТ „Подкрепа“ на 30 ноември"}
{"url": "http://www.focus-news.net/news/2018/11/29/2596259/ministar-rumen-porozhanov-vazmozhno-e-pchelarite-da-badat-podpomognati-po-shemata-de-minimis-sled-kato-se-napravi-analiz-koyto-da-potvarzhdava-namaleno-proizvodstvo-na-med.html", "text": "Възможно е пчеларите да бъдат подпомогнати по схемата „де минимис”, след като се направи анализ, който да потвърждава твърденията им за намалено производство на мед, най-вече заради климатичните условия тази година. Това каза министърът на земеделието Румен Порожанов по време на официалното откриване на Деня на българския производител, което се проведе в магазин на търговската верига „Метро“ в София. Това съобщиха от пресцентъра на  Министерството на земеделието, храните и горите . Събитието е част от кампанията на министерството “Аз подкрепям българските производители, подкрепи ги и ти!”. \r\nПо думите на Порожанов има разминавания в представените данни за смъртност при пчелите  от Българската агенция по безопасност на храните  и  тези на пчеларите.  \r\n“Имаше среща при зам.-министър Янко Иванов и по данни от Агенцията по храните смъртността съвсем не е 30%, както обявяват пчеларите, а тя клони към нулата. Или по някакви причини пчеларите не обявяват всички смъртни случаи”, каза Порожанов.  \r\nТой уточни, че е възложил да се направи анализ на  добитото количество мед през 2018 г., тъй като през 2017 г. е отчетен спад в производството му.  „Ако този анализ установи, че по-малкото количество  мед влошава до критично ниво финансовото състояние на пчеларите,  ще им бъде предоставена единствената законово възможна  помощ по схемата „де минимис“, обясни Порожанов.   \r\nЗемеделският министър подчерта, че в сектор „Пчеларство“ са предприети редица мерки за стабилизирането му, като една от тях е забраната за използването на неоникотиноиди, които увеличават  смъртността  при пчелите. Той допълни, че е необходим стриктен контрол за спазването на рестрикциите. \r\nНа събитието “Метро” представи обновения си щанд за пчелни продукти, на който се предлагат 52 асортимента български мед. “От две години разработваме програмата „Отгледано с грижа в България”, за да можем да подкрепяме българските производители в създаването на продукти, които запазват автентичния български вкус. Днес съм много щастлив, че програмата се развива устойчиво и в нея участват 300 български земеделски производители с над 500 продукта”, каза Атила Йенисен, главен изпълнителен директор на “Метро България”.  \r\n“Ако търговските вериги се конкурираме в това да подкрепяме местните производители и фермери, това ще е най-полезната конкуренция за страната”, заключи изпълнителният директор на “Метро”. \r\nПорожанов: Важно е да се утвърждават прекрасните вкусови качества на родните продукти \r\nПо-късно през деня, министър Порожанов участва в откриването на  магазин от още една голяма търговска верига - “Билла” в Пловдив, където беше представена и новата им продуктова линия „Българска ферма“.  Той заяви, че е важно да се запази качеството на храните, които се предлагат на българските потребители и да се утвърждават прекрасните вкусови качества на родните продукти. „През последните три години българските производители на месо произвеждат над 210 хил. тона годишно, като през тази година се очаква количеството да бъде по-голямо“, каза още министърът. \r\nОт своя страна управителят на „Билла“ – България, Бойко Сачански, посочи, че и двете кампании, на Министерството – „Аз подкрепям българските производители, подкрепи ги и ти“ и на търговската верига – „Българска ферма“  стартират по едно и също време и могат да се определят като патриотични.  Кампания „Българска ферма“  ще предлага в магазините само прясно необработвано свинско месо, незамразено, единствено от български производители. Скоро ще се появят и пилешки пресни меса под същата марка.", "date": "2018.11.29", "title": "Министър Румен Порожанов: Възможно е пчеларите да бъдат подпомогнати по схемата „де минимис”, след като се направи анализ, който да потвърждава намалено производство на мед"}
{"url": "http://www.focus-news.net/news/2018/11/29/2596260/yordan-yordanov-kmet-na-dobrich-initsiativata-za-postroyavane-na-pravoslaven-hram-v-zh-k-dobrotitsa-e-mozhe-bi-ot-poveche-ot-15-godini.html", "text": "Инициативата за построяване на православен храм в ж. к. „Добротица“ е може би от повече от 15 години или по-скоро зародишът на идеята е отпреди 15 години. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. По думите му през последните 10 години не са направени много стъпки в тази насока. През последните две години са направени значителни крачки.  \r\n„Заедно с много хора от квартала и много хора от града успяхме да обединим усилия. И след одобрението на Варненския и Великопреславски митрополит Йоан поставихме началото на този дългоочакван проект. Вярвам, че е хубава инициатива. Аз също съм в църковния съвет не само като кмет, но като вярващ човек, който би желал да се построи такъв храм в един от най-големите квартали в нашия град“, каза Йордан Йорданов. В почти всеки квартал на Добрич има православен храм или параклис. Проектът е готов. Той е на арх. Петър Николов, абсолютно безвъзмездно. Такъв е и приносът на инж. Пенчо Керванов, който се занимава с конструктивната част.  \r\n„Това сме все хора, отдадени на идеята. Влагаме всички усилия и опит, за да постигнем нещо общо“, допълни кметът. Благотворителната кампания за набиране на средства за построяването на църквата е вече в ход. Всеки, който желае, може да се включи по няколко начина – да дари средства по банков път или чрез касички, разположени в сградата на Община град Добрич и на други обществени места. За градежа ще се разчита изцяло на благодетели. Надеждите са в следващите три месеца да бъде направена първата копка и поетапно да започне строителството. Църквата ще носи името на Свети Лука Кримски, канонизиран през 2000 година с решение на Архиерейския събор на Руската православна църква. Идеята за изграждане на храм на името на светеца се заражда, когато при посещение в Украйна добричкият свещеник се сдобива с мощи на Свети Лука Кримски. Дарената светиня в момента е изложена за поклонение в храм „Света Троица“ в Добрич. \r\nЖулиета НИКОЛОВА", "date": "2018.11.29", "title": "Йордан Йорданов, кмет на Добрич: Инициативата за построяване на православен храм в ж. к. „Добротица“ е може би от повече от 15 години"}
{"url": "http://www.focus-news.net/news/2018/11/29/2596255/sofiya-protestirashtite-minyori-i-energetitsi-sa-pred-sgradata-na-ministerstvoto-na-energetikata.html", "text": "Протестиращите миньори и енергетици са пред сградата на Министерството на енергетиката, предаде репортер на  Агенция „Фокус“ . Президентът на КТ „Подкрепа“ Димитър Манолов влезе в сградата на министерството. Очаква се при протестиращите да слезе и министърът на енергетиката Теменужка Петкова.  \r\nВ организирания от КТ „Подкрепа“ протест участват повече от хиляда души. Синдикатите настояват държавата да излезе с конкретни мерки и ясни ангажименти за запазване на двете държавни дружества мини „Марица-изток“ и ТЕЦ „Марица-изток“ 2, осигуряващи 45% от електроенергията в страната. Положението се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната.  \r\nБиляна ИВАНОВА", "date": "2018.11.29", "title": "София: Протестиращите миньори и енергетици са пред сградата на Министерството на енергетиката"}
{"url": "http://www.focus-news.net/news/2018/11/29/2596265/prizma-makedoniya-v-harvatiya-otbelyazvat-parvata-godishnina-ot-samoubiystvoto-na-slobodan-pralyak.html", "text": "В Хърватия и Босна и Херцеговина се отбелязва първата годишнината от смъртта на бившия генерал на босненските хървати Слободан Праляк, който погълна отрова в съдебната зала на Международния наказателен съд за бивша Югославия в Хага, съобщава македонската електронна медия  „Призма“  . \r\nВ двете балкански страни ще бъдат организирани няколко събития, с които ще бъде отбелязана годишнината от смъртта на Праляк, който преди една година, докато съдът обявяваше присъдата, с която бе признат за виновен за военни престъпления, извърши самоубийство в съдебната зала. \r\nВ петък в Загреб ще бъде отслужена литургия в памет на бившия генерал. Предвидена е и премиера на спектакъл за живота на Праляк, който все по-често е определян като „хърватски мъченик“. \r\nВ Матица ще бъде проведена дискусия, която ще се фокусира върху присъдата, с която Праляк и петима други политически и военни представители на босненските хървати бяха осъдени през ноември 2017 година. Тереза Герова", "date": "2018.11.29", "title": "„Призма“ (Македония): В Хърватия отбелязват първата годишнина от самоубийството на Слободан Праляк"}
{"url": "http://www.focus-news.net/news/2018/11/29/2596266/ek-discovereu-12-000-karti-za-patuvane-za-18-godishnite-za-da-opoznayat-evropa-prez-2019-g.html", "text": "Европейската комисия дава начало на нова надпревара в рамките на инициативата DiscoverEU. От днес (12:00 ч. централноевропейско време) до вторник, 11 декември (12:00 ч. централноевропейско време), младите хора на възраст 18 години могат да кандидатстват за карта за пътуване, с която да опознаят Европа през следващото лято, съобщават от  пресслужбата на ЕК. \r\nТова е вторият кръг в инициативата, след като 15 000 младежи получиха възможност да пътуват в цяла Европа между юли и октомври 2018 г. в рамките на първия успешен кръг. Много от тях участваха в проявите, организирани по време на Европейската година на културното наследство. \r\nВсеки гражданин на ЕС, роден между 1 януари 2000 г. и 31 декември 2000 г. ще може да кандидатства в настоящия кръг. Победителите могат да пътуват между 15 април и 31 октомври 2019 г. в продължение на от 1 до 30 дни. \r\nВ рамките на този кръг Европейската комисия призовава особено младежите, които имат специални нужди или са изправени пред социални предизвикателства, да кандидатстват. Комисията ще предостави информация и съвети за лицата със специални нужди и ще покрие разходите за специална помощ (напр. за придружител или за куче водач за участници с увредено зрение). Желаещите да участват могат да кандидатстват на Европейския младежки портал, където ще трябва да се регистрират и да споделят своите планове за пътуване. Кандидатите ще бъдат подбрани въз основа на викторина от пет въпроса с избор между няколко отговора, свързани с европейската култура и многообразие, инициативите на ЕС за младежта, предстоящите избори за Европейски парламент, и допълнителен въпрос по тема, свързана с втория кръг.", "date": "2018.11.29", "title": "ЕК: DiscoverEU: 12 000 карти за пътуване за 18-годишните, за да опознаят Европа през 2019 г."}
{"url": "http://www.focus-news.net/news/2018/11/29/2596268/ministar-krasimir-karakachanov-misiyata-na-koyato-tragva-37-iya-kontingent-na-balgarskata-armiya-e-chast-ot-sayuznicheskite-angazhimenti-koito-imame-v-afganistan.html", "text": "Мисията, на която тръгва 37-ият контингент на Българската армия, е част от съюзническите ангажименти, които имаме в Афганистан. Това каза пред журналисти в Благоевград министърът на отбраната Красимир Каракачанов, преди тържествения ритуал по изпращане на контингента за участие в мисията на НАТО в Афганистан „Решителна подкрепа”, предаде репортер на  Радио „Фокус“ – Пирин . Той изрази надежда, че всички 158 военнослужещи, които заминават ще се върнат живи и здрави.  \r\n„Там те ще са далеч от България в една трудна обстановка. Виждате, че всеки ден в Афганистан има атентати, като някой път нападения са в близост до нашата база – предимно  в Кабул. Ситуацията е много напрегната. Има терористични атаки и вътрешни битки. Затова винаги, когато изпращам момчетата им давам по една икона на Св. Георги, която да ги пази. Пожелавам им колкото тръгнат, толкова да се върнат – живи и здрави“, каза още министър Каракачанов. Той добави, че според докладите на командирите на военнослужещите към момента всичко е наред по отношение подготовка и техническо обезпечаване на състава. Министър Каракачанов отбеляза, че участието на български военнослужещи на такива мисии е много важно, тъй като те трупат ценен опит.  \r\n„Едно е да служиш в казармата в една спокойна атмосфера, далеч от границата на конфликтите, но друго е да си на терен“, допълни военният министър. Той отбеляза, че и у нас има предизвикателства, свързани със сигурността, най-вече по отношение нелегалните миграти заради които понякога армията подпомага полицията. „Но друго е да си в един район, където бойните действия са нещо ежечасно. Вероятността да се наложи  да използваш уменията си и оръжията си е много по-голяма. В крайна сметка един войник е войник тогава, когато е минал през подобно каляване. Контингентите, които изпращаме на всеки 6 месеца, освен че изпълняват съюзническите ни ангажименти, по-важното е, че трупат реален боен опит, за да може ако един ден се наложи да го полазват – да знаят какво да правят“, подчерта министър Каракачанов. По думите му за участие в такива мисии винаги има повече желаещи отколкото могат да заминат, тъй като бройката е ограничена. Военният министър заяви, че много от тях искат да трупат опит, но и финансовия стимул е много важен. „Всеки иска да спечели някой лев. Това е съвсем естествено. След такива мисии военните, участвали в тях имат ѝ повече възможности за професионално развитие в армията, защото се смята, че такъв човек е по-подготвен“, отбеляза министър Каракачанов. \r\nЛивия НИНОВА", "date": "2018.11.29", "title": "Министър Красимир Каракачанов: Мисията, на която тръгва 37-ия контингент на Българската армия, е част от съюзническите ангажименти, които имаме в Афганистан"}
{"url": "http://www.focus-news.net/news/2018/11/29/2596263/sofiya-vremenno-e-prenasocheno-dvizhenieto-na-tramvaite-po-liniite-10-i-4-zaradi-protestno-shestvie.html", "text": "Временно е пренасочено движението на трамваите по линиите 10 и 4. Това съобщиха от пресцентъра на  Столична община . Те ще се движат по бул. \"Христо Ботев\". Това се налага във връзка с преминаване на протестно шествие.", "date": "2018.11.29", "title": "София: Временно е пренасочено движението на трамваите по линиите 10 и 4 заради протестно шествие"}
{"url": "http://www.focus-news.net/news/2018/11/29/2596269/ruse-katastrofa-s-uchilishten-avtobus-e-stanala-na-patya-mezhdu-selata-dzhulyunitsa-i-piperkovo.html", "text": "Катастрофа с училищен автобус е станала на пътя между селата Джулюница и Пиперково. Това съобщиха за  Агенция „Фокус“  от пресцентъра на ОДМВР-Русе. Сигналът е подаден около 14.30 часа. Очаквайте подробности!", "date": "2018.11.29", "title": "Русе: Катастрофа с училищен автобус е станала на пътя между селата Джулюница и Пиперково"}
{"url": "http://www.focus-news.net/news/2018/11/29/2596270/mzhg-fermerite-shte-poluchat-otstapka-ot-aktsiza-za-litar-zakupen-gazyol-v-razmer-na-038-lv.html", "text": "Със заповед на министъра на земеделиетo, храните и горите е определена отстъпка в размер на 0,38 лв. от стойността на акциза за литър закупен газьол  през 2017 г. по схемата „Помощ под формата на отстъпка от стойността на акциза върху газьола, използван в първичното селскостопанско производство”. До края на 2018 г. ще бъдат изплатени близо 73 млн. лв., а останалата част от средствата ще бъдат изплатени в началото на 2019 г. Това съобщиха от пресцентъра на  Министерството на земеделието, храните и горите  (МЗХГ). \r\nТова е третата кампания, в която процесът по кандидатстване за държавната помощ  е облекчен и заявленията се подават заедно с опис и копия от фактурите за закупено гориво за съответната година. Отпадна задължението за водене на дневник. Максималното количество гориво, което подлежи на подпомагане се определя на базата на методика с разходни норми. След приема на документи Националната агенция за приходите извършва проверки на фактурите. Помощта се изплаща на земеделските стопани директно, а не както преди това под формата на ваучери за гориво.", "date": "2018.11.29", "title": "МЗХГ: Фермерите ще получат отстъпка от акциза за литър закупен газьол в размер на 0,38 лв."}
{"url": "http://www.focus-news.net/news/2018/11/29/2596264/ministar-temenuzhka-petkova-nadyavam-se-prezidentat-rumen-radev-da-zashtiti-pravitelstvena-pozitsiya-v-katovitse.html", "text": "Не подкрепяме категорично новите изисквания. Надявам се и президентът Румен Радев, който ще води българската делегация, да защити правителствената позиция в Катовице. Това каза министърът на енергетиката Теменужка Петкова пред протестиращите миньори и енергетици, предаде репортер на  Агенция „Фокус“ . „Дерогациите, за които кандидатстваха въглищните централи, са на финалната права“, обясни тя. „Дерогацията  на ТЕЦ „Марица Изток“ 2 е в най-напреднала фаза. Надяваме се да стане факт до средата на декември“, допълни Теменужка Петкова. „Колегите трябва да бъдат спокойни. Правителството стои зад българския въгледобив. Продължаваме заедно напред“, заяви енергийният министър.  \r\nПрезидентът на КТ „Подкрепа“ Димитър Манолов заяви: „Благодарим за тази позиция. Ще имаме среща с президента. Много ни се иска този път наистина да сме отбор“. „Този път наистина имаме нужда да бъдем един отбор. Сигурна съм, че ще бъде така“, каза още Теменужка Петкова. \r\nБиляна ИВАНОВА", "date": "2018.11.29", "title": "Министър Теменужка Петкова: Надявам се президентът Румен Радев да защити правителствена позиция в Катовице"}
{"url": "http://www.focus-news.net/news/2018/11/29/2596267/valeri-simeonov-obedineni-patrioti-lichno-poemam-angazhimenta-da-dam-20-400-lv-na-violeta-zheleva-za-tri-poredni-razhdaniya-na-detsa-da-vidim-za-kolko-vreme-shte-usvoi-tezi-pari.html", "text": "Няма пряка връзка между сумата, която се определя за дете и раждаемостта. На г-жа Желева, лично аз, понеже съм леко случаен в политиката, собственик съм на няколко фирми от 1992 г. успешни, поемам сериозен ангажимент 20 400 лв. Ще ви ги дам за три поредни раждания на деца. Хайде да видим за колко време ще усвоите тези пари? Това каза народният представител от ПГ на „Обединени патриоти“ Валери Симеонов по време на дебатите по предложенията на БСП за семейните помощи за деца, предаде репортер на  Агенция „Фокус“ . Симеонов подчерта, че проблемите с демографията не се решава с подхвърляне на суми в бюджета. Според него тези мерки имат за цел популизъм и са опит за саботиране на бюджета.    \r\n„Не виждам нищо лошо в това вицепремиер да стане народен представител, за какъвто е избран от своите избиратели. Нищо срамно. Стигам до извода, че като че ли изпитвате някакви комплекси. Не е добре да се захващате с една тема, спонтанно, епизодично и повърхностно. Въпросът, свързан с раждаемостта и демографията е много сериозен, дълбок. Единственото рационално, което чух в изказванията от ваша страна до момента беше, че сте съгласни да се създаде група за обсъждане на този въпрос“, обърна се вицепремиерът Валери Симеонов към БСП. \r\nДеница КИТАНОВА", "date": "2018.11.29", "title": "Валери Симеонов, „Обединени патриоти“: Лично поемам ангажимента да дам 20 400 лв. на Виолета Желева за три поредни раждания на деца - да видим за колко време ще усвои тези пари"}
{"url": "http://www.focus-news.net/news/2018/11/29/2596244/sofiya-protestnoto-shestvie-na-minyori-i-energetitsi-sprya-pred-sgradata-na-prezidentstvoto.html", "text": "Протестното шествие на миньори и енергетици спря пред  сградата на Президентството, където блокира движението на пл. „Независимост и бул. „Цар Освободител“, предаде репортер на  Агенция „Фокус“ . Множеството скандира „Подкрепа!“ и „Защитете ни, г-н президент!“. Издигнатите от тях лозунги гласят „Достойна цена за въглищата от „Марица-Изток“, „Искаме въглероден неутралитет за България“ и „Регулатори или предатели?“.  \r\nВ организирания от КТ „Подкрепа“ протест участват повече от хиляда души. Синдикатите настояват държавата да излезе с конкретни мерки и ясни ангажименти за запазване на двете държавни дружества мини „Марица-изток“ и ТЕЦ „Марица-изток“ 2, осигуряващи 45% от електроенергията в страната. Положението се влошава заради непосилните суми за въглеродните емисии, които плаща централата. Работещите в комплекса настояват и за дългосрочна държавна стратегия, която да гарантира енергийната независимост на страната.  \r\nОчаква се протестът да се отправи към КЕВР и Министерство на енергетиката. \r\nБиляна ИВАНОВА", "date": "2018.11.29", "title": "София: Протестното шествие на миньори и енергетици спря пред  сградата на Президентството"}
{"url": "http://www.focus-news.net/news/2018/11/29/2596261/ministar-temenuzhka-petkova-pravitelstvoto-stoi-tvardo-zad-balgarskite-minyori.html", "text": "Правителството стои твърдо зад българските миньори. Това каза министърът на енергетиката Теменужка Петкова пред протестиращите миньори и енергетици, предаде репортер на  Агенция „Фокус“ . „Знаете каква е позицията ни - без въглищните централи българската електроенергетика е немислимо да работи“, обяви тя. „Това са дружествата, които дават 45% от енергията на страната. През зимата този процент достига до 60“, обясни Теменужка Петкова. „Темата с въглищните централи е пряко свързана с енергийната и националната сигурност“, каза още министърът. \r\nБиляна ИВАНОВА", "date": "2018.11.29", "title": "Министър Теменужка Петкова: Правителството стои твърдо зад българските миньори"}
{"url": "http://www.focus-news.net/news/2018/11/29/2596235/spetsprokuraturata-predlaga-deloto-ivancheva-da-ne-se-predostavya-na-vks-dokato-aspns-ne-se-proiznese-po-protesta-na-prokuraturata-sreshtu-promyanata-v-merkite-za-neotklonenie.html", "text": "Ръководителят на Спецпрокуратурата предлага делото „Иванчева“ да не бъде предоставяно на ВКС, докато АСпНС не се произнесе по протеста на прокуратурата срещу промяната в мерките за неотклонение, съобщиха от  Прокуратурата . По повод публикации в медиите, според които председателят на Върховния касационен съд е разпоредил проверка на въззивните производства по НОХД №2617/2018 г. с подсъдими Десислава Петрова Иванчева и Биляна Емилова Петрова, и.ф. административният ръководител на Специализираната прокуратура Димитър Петров, и.ф. административният ръководител на Апелативна Специализирана прокуратура Николай Найденов, наблюдаващият делото прокурор в първоинстанционната прокуратура и въззивният прокурор изпратиха писмо до председателя на Апелативния специализиран наказателен съд. С цел да се осигури безпристрастно решаване на делото, прокурорите предлагат то да не бъде предоставяно на проверяващите съдии от ВКС до постановяване на определение от състава на АСпНС по протеста на прокуратурата за отмяна на определението на СпНС по изменение на мерките за неотклонение на Иванчева и Петрова от „Задържане под стража“ в „Домашен арест“.", "date": "2018.11.29", "title": "Спецпрокуратурата предлага делото „Иванчева“ да не се предоставя на ВКС, докато АСпНС не се произнесе по протеста на прокуратурата срещу промяната в мерките за неотклонение"}
{"url": "http://www.focus-news.net/news/2018/11/29/2596258/mvnr-ukrainski-grazhdanin-ot-balgarski-proizhod-na-sluzhba-v-ukrainskata-armiya-e-sred-zadarzhanite-voynitsi-na-borda-na-edin-ot-korabite-opitali-se-da-preminat-kerchenskiya-proliv.html", "text": "Министерството на външните работи на Република България още вчера бе уведомено, че украински гражданин от български произход на служба в украинската армия е сред задържаните войници на борда един от трите кораба, опитали се да преминат Керченския пролив. Това съобщиха от пресцентъра на  МВнР . По информация на кмета на родното му село той няма българско гражданство. Данни, че въпросният човек е български гражданин, няма и в информационните масиви в България.  \r\nСтраната ни ясно е заявила, че настоява за незабавно освобождаване на всички моряци от трите украински кораба.  \r\nАко при допълнителни проверки се установи, че задържаният е и български гражданин, ще му бъде осигурена консулска защита. Българското Генерално консулство в Одеса е във връзка с кмета на родното село на украинския войник от български произход.", "date": "2018.11.29", "title": "МВнР: Украински гражданин от български произход на служба в украинската армия е сред задържаните войници на борда на един от корабите, опитали се да преминат Керченския пролив"}
{"url": "http://www.focus-news.net/news/2018/11/29/2596273/sluzhiteli-na-ikonomicheska-politsiya-konstatiraha-reditsa-nerednosti-v-punktove-za-tehnicheski-pregledi-i-avtoshkoli-v-stranata.html", "text": "Служители на Икономическа полиция констатираха редица нередности в пунктове за технически прегледи и автошколи в страната. Това съобщиха от пресцентъра на  МВР . Проверките в пунктове за технически прегледи и автошколи на територията на всички областни центрове в страната са извършени на 22 ноември. Участвали са служители на „Икономическа полиция“ - ГДНП, колегите им от ОДМВР и СДВР, експерти от Изпълнителната агенция „Автомобилна администрация“ и Националната агенция за приходите. Констатирани са редица нередности.  \r\nВъв  Варна  е образувано досъдебно производство срещу собственик на пункт - проверяващите не са открили финансово-счетоводна документация. Установено e, че стойностите на отработените газове на явил се за преглед автомобил не отговарят на показателите на уреда. Констатирано е, че показателите от първичния преглед са отпечатани на файлове (word/excel), графично имитиращи разпечатките на измервателния уред с предварително зададени стойности в рамките на допустимите емисии. В учебен център в града е установено разминаване в броя на наличните в архива учебни картони и броя на преминалите на изпит пред ИААА-Варна кандидати преминали обучение в центъра.  \r\nВ  Хасково , в пункт за ГТП, е установено неспазване на утвърденото време за извършване на периодичен преглед, констатирано е и несъответствие при регистрираните и отчетените дейности. Заради това обектът е запечатан със съобщение от НАП.  \r\nСериозни нарушения са констатирани в пункт за ГТП в Шумен. Служителите са установили, че липсват 28 холограмни стикера за извършен технически преглед. Там работата за изясняване на случая продължава от служители на Икономическа полиция от ОДМВР - Шумен. Проверена в същия град автошкола също се работела в нарушени - учебните картони на кандидатите за придобиване на правоспособност за управление на МПС са непълно оформени.  \r\nВ  Карнобат  при проверка на пункт за технически прегледи на моторни превозни средства е установено несъответствие в броя на холограмни стикери за извършен технически преглед. Пак там е запечатана автошкола, поради липса на касов апарат.  \r\nВ Силистра е проверен пункт за годишни технически прегледи, където е установено, че в издаденото от дружеството Удостоверение за техническа изправност на минала преглед кола, не е отразено, че тя е със счупено предно стъкло. За това на фирмата е съставен акт.  \r\nВ  Монтана  при проверка на автошкола са констатирани нарушения, за които са издадени два акта от ИААА, в автошкола в  Пазарджик и пункт в Ботевград също са открити нарушения и са наложени съответни санкции.", "date": "2018.11.29", "title": "Служители на Икономическа полиция констатираха редица нередности в пунктове за технически прегледи и автошколи в страната"}
{"url": "http://www.focus-news.net/news/2018/11/29/2596271/ministar-krasimir-karakachanov-predvizhdame-da-zapochne-modernizatsiya-na-tankovete-t-72.html", "text": "Няма как проблемите в армията, които са натрупвани през последните 28 години, да бъдат решени за година и половина, но както виждате за пръв път се прави нещо реално. Това каза пред журналисти в Благоевград министъра на отбраната Красимир Каракачанов, преди тържествения ритуал по изпращане на 37-ия контингент на Българската армия за участие в мисията на НАТО в Афганистан „Решителна подкрепа”, предаде репортер на  Радио „Фокус“ – Пирин . Красимир Каракачанов припомни, че настоящото правителство два път вдига заплатите на военнослужещите. Според министър Каракачанов това е нещо, което не се е случвало отдавна. „Погледнете само вчера – средствата, които се отделят за съществуващата авиационна техника. Очаквайте при следващите заседания на Министерски съвет още подобни постановления, с които ще се отпуснат средства не само за авиационните сили, но ѝ за сухопътните войски. Предвиждаме да започне модернизация на танковете Т-72. За пръв път се почва една такава мащабна програма. За пръв път тази година, защото миналата размерите на сумите бяха по-малко, сме предвидили сума, която ще бъде общо за армията, включително 23 млн. лв. ще бъдат инвестирани в сграден фонд, в помещения, в които се обучават или живеят военни“, допълни министър Каракачанов.  \r\nТой каза още, че миналата година са били отпуснати 28 млн.лв. за военните училища, за да подготвят курсантите в по-нормални условия. „Тази година, освен парите, които вчера бяха гласувани за Су- 25 и Ми – 29, то на следващото заседание ще видите пари, които се гласуват – около 20 млн. лв. за сухопътните войски“, подчерта министър Каракачанов. По отношение кадровия състав в армията, той коментира, че тази година може би е единствената, в която  в армията няма да има отрицателен резултат по отношение на това – колко хора постъпват и напускат армията. „В годините назад се натрупва повече напускащи, отколкото постъпващи. Ако тази година успеем да закрепим 0 на 0, та дори и малко нагоре, смятам, че това ще е една много добре тенденция“, подчерта Каракачанов. Военният министър коментира още, че военните имат порцион на храната, който е в размер на 120 лв. на месец. „Почивни бази има, всеки има право да ги полазва. Те се намират в различни части на България – било то на море или планина. Разбира се това е част от социалния пакет. Моята амбиция е тези неща да се увеличават, защото в края на краищата да си военен е професия. Както за всички други професии, така и за тази – трябва да се грижим за тях, да получават добро възнаграждение, добър социален пакет, за да бъдат мотивирани хората да работят“ заяви министър Каракачанов. По думите му не е достатъчно само да бъдат събрани хора, а те да бъдат мотивирани.  \r\n„За мен най-важното нещо винаги е било хората да са добре обути, облечени и нахранени. Както виждате и ще разберете в следващите няколко дни – отново има опити да се правят „саги“ около храната на войската, защото някои фирми, а и политици смятат, че така както е било преди – от храната на войската може да се печели. Не, няма да се печели. Храненето на войската за мен е приоритет. Не може да искаш един български войник да е добре ако го храниш с боклуци“, допълни министър Каракачанов, цитирайки полк. Дрангов – „Празна раница не пази граница“. „Всички онези, които смятат, че с медийни кампании ще могат да ме притиснат и да си играят игричките, то нека знаят, че няма да им се получи“, подчерта Красимир Каракачанов. Според военния министър много скоро ще стане ясно всичко по темата. Министър Каракачанов уточни, че години наред храненето на войската, по неясни причини, се възлага на търговски фирми, като е направено така, че една фирма да печели, а сумата е в размер на 29 млн. лв за три години. „И то не говорим за фирма-производител, а за фирма-търговец, която вкарва хранителни продукти от къде ли не. Задавам прост въпрос – защо трябва да е така? Не може ли поръчките да се разбият на 3 или 4 ЛОТ-а и съответните региони да се снабдяват от месни производители с прясно произведена продукция, а трябва да „мъкнем“ боклуци от Китай или някъде другаде. Защо? – за да печели някой. Няма да стане“, каза министър Каракачанов. \r\nЛивия НИНОВА", "date": "2018.11.29", "title": "Министър Красимир Каракачанов: Предвиждаме да започне модернизация на танковете Т-72"}
{"url": "http://www.focus-news.net/news/2018/11/29/2596276/ep-zapadni-balkani-evropeyskiyat-parlament-otsenyava-napredaka-ot-2018-g.html", "text": "Евродепутатите оцениха постигнатия напредък в Албания, Черна гора и бившата югославска република Македония по пътя на присъединяването им към ЕС в четвъртък, съобщават от  пресслужбата на ЕП.    \r\nТрите резолюции, съдържащи оценка на положението в трите държави, бяха приети от Парламента.  \r\nБивша югославска република Македония  \r\nЕвродепутатите приветстват силната ангажираност на държавата за цялостното изпълнение на Споразумението от Пържино и приоритетите за неотложни реформи, което доведе до по-интензивни усилия за реформи, свързани с ЕС.  \r\nТе също така призоваха националните власти  да засилят борбата с прането  на пари и конфликтите на интереси, да предпазят съдебната власт от политическа намеса и да вземат мерки за останалите проблеми във връзка с правовата държава, които продължават да създават значителни предизвикателства.  \r\nВъпреки, че консултативният референдум от 30 септември (който имаше за цел да получи обществена подкрепа за промяна на името на държавата на Република Северна Македония), не достигна нужната избирателна активност, евродепутатите приветстваха решението на парламента в Скопие да започне  конституционния процес за изпълнение на Преспанското споразумение с Гърция от 17 юни 2018 г., което отваря вратата за преговори за присъединяване на страната към ЕС и НАТО. Това споразумение изпраща така необходимия положителен сигнал за стабилност и помирение в целия регион на Западните Балкани, отбелязват евродепутатите.  \r\nПарламентът също така приветства  влизането в сила на 14 февруари 2018 г. на Договора за приятелство с България, който следва да осигури дълготрайни и добросъседски отношения между двете страни.  \r\nТе също призовават унгарските власти да екстрадират бившия премиер Никола Груевски в неговата страна. Той е осъден за злоупотреба с власт и му е наложена присъда от лишаване от свобода, след което избяга в чужбина.  \r\nРезолюцията беше приета с 470 гласа „за“, срещу 116 гласа „против“ и 46 „въздържал се“.  \r\nАлбания  \r\nВ резолюцията, приета с 459 гласа „за“, срещу 112 гласа „против“ и 62 „въздържал се“, евродепутатите приветстваха стабилния напредък на Албания по осъществяването на свързаните с ЕС реформи и мерките, насочени към увеличаването на независимостта и професионализма на съдебните институции на страната. Евродепутатите приветстваха значителните подобрения на правната и институционална рамка, както и напредъка, постигнат в борбата с корупцията и организираната престъпност. В същото време, значителен повод за тревога продължават да бъдат корупцията, бавното и неефикасно правосъдие, недостатъците в прилагането на принципите на правовата държава, както и тромавите регулаторни процедури, които  действат възпиращо по отношение на инвестициите в страната.  \r\nВъпреки това, резолюцията подкрепя очертания  от Съвета път за започване на преговорите за присъединяване с Албания през юни 2019 г., ако страната изпълни всички условия.  \r\nДокладчикът в сянка Илхан Кючюк (АЛДЕ, България) коментира: „Разширяването на ЕС продължава да представлява стратегическа инвестиция в мир, демокрация и просперитет. В тази връзка, през изминалата година Албания постига стабилен напредък в посока към изпълнение на политическите критерии за членство в ЕС. Настоящият доклад отбелязва препоръката на Комисията за започване преговори за присъединяване и приветства решението на Съвета да ревизира процеса през юни 2019 г. Като докладчик в сянка, считам, че предизвикателствата, които съществуват пред Албания, могат да бъдат разрешени бързо и ефективно със започването на преговори, тъй като това ще предостави допълнителни стимули за реформи и ще засили контрола.“  \r\nЧерна гора  \r\nДокато Черна гора като цяло отбелязва добър напредък в процеса на интеграция с ЕС, евродепутатите призовават политическото ръководство на страната  да се съсредоточи върху оставащите предизвикателства, като  проблемите с правовата държава, свободата на медиите, корупцията, прането на пари, организираната престъпност и свързаното с нея насилие.  \r\nРезолюцията, приета с 484 гласа „за“, срещу 80 гласа „против“ и 63 „въздържал се“, подчертава усилия на Черна гора за конструктивно регионално сътрудничество и добри двустранни съседски отношения. Евродепутатите приветстват ратифицирането на споразумението за определяне на границата между Черна гора и Косово, като същевременно призовават за бързо сключване на споразумения за разрешаване на неуредените гранични спорове с други съседни държави.  \r\nВ заключение текстът припомня  стратегическото значение на присъединяването на Черна гора към НАТО за гарантирането на стабилността и мира в Западните Балкани. Евродепутатите споделят оценката на Комисията, че със силна политическа воля и устойчив напредък, Черна гора потенциално може да е готова за членство в ЕС до 2025 г.", "date": "2018.11.29", "title": "ЕП: Западни Балкани: Европейският парламент оценява напредъка от 2018 г."}
{"url": "http://www.focus-news.net/news/2018/11/29/2596274/ruse-vremenno-dvizhenieto-po-pat-iii-5201-nov-grad-piperkovo-se-osashtestvyava-v-edna-lenta-poradi-ptp.html", "text": "Временно движението по път III-5201 Нов град - Пиперково се осъществява в една лента, поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2018.11.29", "title": "Русе: Временно движението по път III-5201 Нов град - Пиперково се осъществява в една лента, поради ПТП"}
{"url": "http://www.focus-news.net/news/2018/11/29/2596272/georgi-svilenski-bsp-valeri-simeonov-ne-mozhe-da-izkara-edna-sedmitsa-bez-da-napravi-nyakakvo-skandalno-izkazvane.html", "text": "Валери Симеонов не може да изкара една седмица, без да направи някакво скандално изказване. Това каза заместник-председателят на ПГ на „БСП за България“ Георги Свиленски по време на дебатите по предложенията на БСП за семейните помощи за деца  във връзка с изказването на Валери Симеонов към Виолета Желева от БСП, че ако роди три деца ще ѝ даде 20 400 лв., за да види за какъв период от време ще ги усвои, предаде репортер на  Агенция „Фокус“ . „Имам чувството, че няма да сте вие, ако не хвърлите някакво противоречиво и скандално изказване. Как не ви беше срам да направите това предложение към който и да е колега народен представител. Защо точно избрахте колежката? Защо точно 20 000 лв. Задавате ли си въпроса какво направихте с това предложение? Не, нали и не го разбирате даже. Г-н Симеонов, проблемът на вашето управление е, че всичко във вашите глави е пари, власт и постове“, коментира още Свиленски. По думите му хората искат да видят, че държавата подкрепя младите хора и борбата с демографската криза. „Вие всичко ви е пари в главите, без значение каква е сумата“, допълни зам.-председателят на ПГ на „БСП за България“. Свиленски поясни, че Симеонов раздава подигравателно пари от трибуната.  \r\nНародният представител от БСП Георги Гьков също коментира предложението на Валери Симеонов към Виолета Желева. „Ако може да го предложите на повече български жени, сигурно ще има кои да се възползват от него. Иначе индивидуално не върви. За други неща става като че ли намек“, каза депутатът от БСП.  \r\nДеница КИТАНОВА", "date": "2018.11.29", "title": "Георги Свиленски, БСП: Валери Симеонов не може да изкара една седмица, без да направи някакво скандално изказване"}
{"url": "http://www.focus-news.net/news/2018/11/29/2596277/blagoevgrad-37-iyat-kontingent-na-balgarskata-armiya-be-izpraten-na-misiya-v-afganistan-s-tarzhestven-ritual.html", "text": "37-ият контингент на Българската армия бе изпратен на мисия в Афганистан с тържествен ритуал в Благоевград, предаде репортер на  Радио „Фокус“-Пирин . На тържествената церемония присъстваха министърът на отбраната Красимир Каракачанов, началникът на отбраната генерал Андрей Боцев, командирът на Сухопътните войски генерал-майор Михаил Попов, командващият на Съвместното командване на силите генерал-лейтенант Любчо Тодоров, областният управител на Благоевград Бисер Михайлов, заместник-кметът на Община Благоевград Иво Николов, председателят на Общински съвет-Благоевград Радослав Тасков. В началото на церемонията Негово високопреосвещенство Неврокопски митрополит Серафим отслужи молебен за здраве за всички военнослужещи, които ще отидат на мисията. Министър Каракачанов заяви, че изпращат поредният български контингент в Афганистан, който трябва да изпълнява опасна мисия. Той допълни, че всички ще се молим за тяхното здраве и живот.  \r\n„Аз съм убеден, че Вие сте добре подготвени и достойно ще представите България в поредната мисия, която българската армия изпълнява като част от своите международни ангажименти. Обръщам се към Вас да се държите един за друг, да се пазите и да пазите честта и името на българската армия. Пожелавам на всички Вас здраве, използвайте наученото, дръжте се достойно и най-вече се върнете живи и здрави в Родината“, каза в обръщение към военните министър Каракачанов. Той връчи на командира на контингента полковник Митко Димитров икона на Свети Георги Победоносец, за да ги пази и да върне всички войници живи и здрави у дома. Заместник-кметът на Община Благоевград Иво Николов също произнесе приветствено слово към 37-и контингент на Българската армия. По думите му целта на днешната церемония е засвидетелстването на нашата подкрепа и доверие към 37-ми контингент на, който заминава да изпълни мисията си в Афганистан. Според него всеки един от военнослужещите е изключително подготвен за това, което предстои. Иво Николов заяви, че именно тяхната роля е от огромно значение за опазването на сигурността не само в Афганистан, но и в световен мащаб. По думите му участието на военни контингенти в мисии зад граница е безспорно доказателство, че Република България изпълнява коректно своите задължения към НАТО и ЕС.  \r\n„Най-висшата цел, която трябва да следвате, е завръщането Ви у дома, затова преди да прекрачите границите на нашата Родина и да поемете към Афганистан, си обещайте, че ще пазите себе си и своите колеги“, каза още заместник-кметът. Той също подари икона на военните. \r\nПо време на тържествения ритуал министърът на отбраната Красимир Каракачанов награди ефрейторите Десислав Йорданов, Евгени Георгиев и редник Кристиян Георгиев от състава на Бригадното командване – Благоевград, които на 11 септември са спасили възрастен човек при пожар в село Пиперков чифлик, област Кюстендил. \r\nНатали СТЕФАНОВА", "date": "2018.11.29", "title": "Благоевград: 37-ият контингент на Българската армия бе изпратен на мисия в Афганистан с тържествен ритуал"}
{"url": "http://www.focus-news.net/news/2018/11/29/2596280/ministar-rumen-porozhanov-opredeleno-bih-iskal-malko-poveche-pari-v-kapitalovite-razhodi-za-sledvashtata-godina.html", "text": "Бюджетът за следващата година е стандартен за Министерството на земеделието и храните. Определено бих искал малко повече пари в капиталовите разходи. Това каза пред журналисти в Пловдив министърът на земеделието, храните и горите Румен Порожанов, предаде репортер на  Радио „Фокус“-Пловдив . По думите му парите са необходими за инвестиции в лаборатории на Агенцията по безопасност на храните. „По отношение на самия сектор „земеделие“ той е стандартен. 300 млн. лева са запазени. Това са държавните помощ, преходните национални помощи, които се финансират и мисля, че с този бюджет от 300 млн., надграждайки над 2 млрд. годишно, които се получават през Европейския гаранционен фонд респективно през ОП „Развитие на селските райони“ парите дават добър облик на българското земеделие и българската хранителна промишленост“, отбеляза Порожанов.  \r\nТой призова българските потребители да изберат българските продукти за предстоящите коледно-новогодишни празници. По думите му Агенцията по безопасност на храните ще прави проверки по отношение качеството на храните за празниците. „Аз не се съмнявам в качеството на продуктите. Когато има някакво съмнение или проблем, българският потребител е достатъчно взискателен, за да може да сигнализира веднага, да изпрати проби за изследване на едно или друго място. Трябва да подкрепим българските производители и продукти, тъй като те са с изключително добри вкусови качества и са произведени според всички изкисвания на ЕС. Започнали сме кампания „Аз подкрепям българските производители, подкрепи ги и ти!, сега ще я продължим с малко по-силна информационна част до Коледа“, каза още министърът на земеделието. \r\nМария РУСЕВА", "date": "2018.11.29", "title": "Министър Румен Порожанов: Определено бих искал малко повече пари в капиталовите разходи за следващата година"}
{"url": "http://www.focus-news.net/news/2018/11/29/2596281/blagoevgrad-obshtinskiyat-savet-shte-provede-redovnoto-si-mesechno-zasedanie-na-30-noemvri.html", "text": "Общински съвет-Благоевград ще проведе редовното си месечно заседание на 30 ноември. Това съобщиха за  Радио „Фокус“-Пирин  от Общинския съвет. В дневния ред са включени 43 точки.  \r\nПървите 3 точки са свързани с питания от съветниците Злата Ризова и Калоян Ханджийски. Ще бъде обсъдено предложение относно проект на Наредба за изменение и допълнение на Наредбата за реда за придобиване, управление и разпореждане с общинско имущество. Шеста точка от дневния ред касае финансиране на ДТ „Никола Вапцаров“-Благоевград. Местният парламент ще гласува и предоставянето на права на кмета д-р Камбитов да издаде Запис на заповед за авансово плащане по изпълняван административен договор от Община Благоевград по проект: „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“. Осма точка касае предложение относно кандидатстване по Процедура „Осигуряване функционирането на националната мрежа от 27 Областни информационни центъра през периода 2019-2021 г.“  чрез директно предоставяне на безвъзмездна финансова помощ по Оперативна програма „Добро управление“. Съветниците ще гласуват и предоставянето на движими културни ценности на Регионален исторически музей-Благоевград.  \r\nМестният парламент трябва да вземе решения и за възлагане на управлението на: „Център за психично здраве- Благоевград” ЕООД; „Медицински център-I-Благоевград” ЕООД; „Общински футболен клуб „Пирин“ ЕООД- Благоевград; „Специализирана болница за активно лечение по онкология „Св. Мина-Благоевград” ЕООД. \r\nНатали СТЕФАНОВА", "date": "2018.11.29", "title": "Благоевград: Общинският съвет ще проведе редовното си месечно заседание на 30 ноември"}
{"url": "http://www.focus-news.net/news/2018/11/29/2596283/ruse-dve-momicheta-na-15-i-17-g-i-20-godishen-mladezh-sa-otkarani-v-bolnitsa-sled-intsidenta-mezhdu-bus-i-uchenicheski-avtobus-na-patya-mezhdu-selata-piperkovo-i-dzhulyunitsa.html", "text": "В 14.28 часа на тел. 112 е постъпил сигнал за възникнал пътен инцидент между бус и ученически автобус на пътя между селата Пиперково и Джулюница. Това съобщиха от  ОДМВР-Русе . На местопроизшествието веднага са изпратени екипи на районното управление в град Бяла, Районната служба „Пожарна безопасност и защита на населението“ в града и Спешна помощ. Според първоначалната информация бус „Форд Транзит“, управляван от 20-годишен водач, е навлязъл в лентата за насрещно движение и се е блъснал челно с ученически автобус „Ситроен“, управляван от 62-годишен водач. Автобусът е превозвал ученици от учебно заведение в гр. Бяла. Екипът на Спешна помощ е откарал две от пътничките в автобуса - момичета на 15 и 17 г. за преглед в МЛБАЛ – Бяла, а впоследствие за оказване на медицинска помощ е отведен и 20-годишен пътник от буса. \r\nМестопроизшествието е запазено от полицията. Предстои изясняване на причините и обстоятелствата, при които е възникнало пътно-транспортното произшествие.", "date": "2018.11.29", "title": "Русе: Две момичета на 15 и 17 г. и 20-годишен младеж са откарани в болница след инцидента между бус и ученически автобус на пътя между селата Пиперково и Джулюница"}
{"url": "http://www.focus-news.net/news/2018/11/29/2596275/ria-novosti-rusiya-othvarli-predlozhenieto-na-erdogan-za-posrednichestvo-za-razreshavane-na-kerchenskata-kriza.html", "text": "Москва не вижда необходимост от посредничество за нормализацията на отношенията между Руската федерация и Украйна. Тези, които искат да помогнат, биха могли да повлияят на Киев. Това заяви говорителят на Кремъл Дмитрий Песков пред журналисти в Москва, предава  РИА Новости . \r\n„Москва е признателна на всички, които допринасят за деескаланцията на напрежението, провокирано от украинската страна. Но не вижда необходимост от каквито и да било посреднически усилия: желаещите и притежаващите такава възможност може да помогнат, като окажат въздействие на официален Киев“, подчерта Песков. \r\nПо-рано държавният глава на Турция Реджеп Тайип Ердоган предложи да поеме ролята на посредник за уреждането на Керченската криза. Тереза Герова", "date": "2018.11.29", "title": "РИА Новости: Русия отхвърли предложението на Ердоган за посредничество за разрешаване на Керченската криза"}
{"url": "http://www.focus-news.net/news/2018/11/29/2596285/ministar-rumen-porozhanov-novata-obshtoselskostopanska-politika-sazdava-dosta-vaprosi.html", "text": "Новата общоселскостопанска политика, това, което се оферира като регламенти, създава доста въпроси. Това каза пред журналисти в Пловдив министърът на земеделието, храните и горите Румен Порожанов, предаде репортер на  Радио „Фокус“-Пловдив . По думите му една от темите са таваните на субсидиите на земеделците.  \r\n„Намаляването на субсидиите само до базовото плащане и то с два пъти и половина повече намаление на тавана ще е отрази не само на българското, но и на европейското земеделие и на конкурентоспособността. Затова във всичките дебати и предложения с представители на страните членки на ЕС, които сме имали, и срещи с министрите, на които и аз съм присъствал, това е основната теза. Предполагам, че ЕК ще се съобрази с това нещо, независимо, че в момента се разглеждат всички предложения. По-важно за мен е да има повече яснота и ако може, да се одобрят трите регламента в рамките на този Европейски парламент. Ако това не стане, трябва да стане по време на Хърватското председателство, за да може всяка една страна членка да работи по стратегически план. Последният залага на целите на гаранционният фонд, т. е. - директни плащания и целите на ОП „Развитие на селските райони“, отбеляза министър Порожанов. \r\nМария РУСЕВА", "date": "2018.11.29", "title": "Министър Румен Порожанов: Новата общоселскостопанска политика създава доста въпроси"}
{"url": "http://www.focus-news.net/news/2018/11/29/2596278/valeri-simeonov-obedineni-patrioti-ako-vsichko-mi-beshe-pari-v-glavata-nyamashe-da-si-ostavya-biznesa-i-da-sam-tuk-za-da-se-opitam-da-napravya-neshto.html", "text": "Ако всичко ми беше пари в главата, нямаше да си оставя бизнеса и да съм тук, за да се опитам да направя нещо. Това каза народният представител от ПГ на „Обединени патриоти“ Валери Симеонов в дуплика към Георги Свиленски от БСП по време на дебатите по предложенията на БСП за семейните помощи за деца, предаде репортер на  Агенция „Фокус“ . „Г-н Свиленски, ако всичко ми беше пари в главата, нямаше да съм тук. Оставил съм си бизнеса, оставил съм си фирмите, за да дойда тук, за да се опитам да направя нещо. Само че това за пари, власт и постове, го чувам за втори път на трибуната от представител на вашата партия. Предното такова изказване не съм го забравил. Беше пак по повод на някаква дискусия, беше от председателя на вашата парламентарна група. Грозно, гадно, ние не мислим като вас. Направете си справка със самия себе си, кое за вас е важно“, заяви още Симеонов.  \r\nДеница КИТАНОВА", "date": "2018.11.29", "title": "Валери Симеонов, „Обединени патриоти“: Ако всичко ми беше пари в главата, нямаше да си оставя бизнеса и да съм тук, за да се опитам да направя нещо"}
{"url": "http://www.focus-news.net/news/2018/11/29/2596286/ministar-krasimir-valchev-obrazovatelnite-institutsii-ne-mogat-da-predostavyat-spetsializirani-znaniya-ako-ne-si-vzaimodeystvat-s-biznesa.html", "text": "Образователните институции не могат да предоставят специализирани знания, ако не си взаимодействат с бизнеса. Това каза министърът на образованието и науката Красимир Вълчев по време на откриването на конференция „Училище-университет-бизнес: ръка за ръка в ИКТ сектора“, предаде репортер на  Агенция „Фокус“ . \r\n„Мислех си дали можем поотделно в днешния свят, но нито училището, нито университета, нито бизнеса, нито министерството могат сами. В този постоянно развиващ се свят специализираните институции трябва да предоставят специализирани и индивидуализирани знания. Но специализираните гимназии не могат да ги предоставят, ако не си взаимодействат с бизнеса, висшите училища – също“, каза още Вълчев и обясни, че ТУЕС и Техническият университет са един такъв добър пример за взаимодействие с бизнеса. \r\nОбразователният министър обясни, че МОН подготвя програма, чрез която повече външни преподаватели да влязат в училищата. „Необходимостта от специализирани знания изправят пред предизвикателство всички образователни институции. Висшите училища вече трудно могат да задържат за четири години един млад човек, защото за тези четири години нещата могат да се променят страшно много“, заяви Вълчев. \r\nТой отправи поздравления и към всички учители. „Защото добрите резултати в образованието са плод на дългогодишния труд на учителите“, каза още образователният министър. \r\nЦветилена СИМЕОНОВА", "date": "2018.11.29", "title": "Министър Красимир Вълчев: Образователните институции не могат да предоставят специализирани знания, ако не си взаимодействат с бизнеса"}
{"url": "http://www.focus-news.net/news/2018/11/29/2596289/sport-v-katar-vadyat-seriozni-pari-za-da-zakarat-finala-v-doha.html", "text": "Финалният реванш между Ривър и Бока за трона в Копа Либертадорес може да се проведе в Катар. Столицата Доха е най-добре позиционирана в търга да приеме срещата, която така или иначе няма да бъде в Аржентина. Именно катарците са проявили най-голям интерес към организацията на сблъсъка. Отношенията на азиатците с КОНМЕБОЛ били чудесни, а и преместването на мача в Катар било най-доброто решение от финансова гледна точка. \r\nВ Доха вече гледат все по-сериозно към Мондиал 2022, на който са домакини. Освен това катарските авиолинии преди няколко седмици сключиха официален спонсорски договор с Копа Либертадорес, който предстои да влезе в сила през следващите години. Освен това логото на катарците вече блести на екипите на Бока Хуниорс. Нещо повече - връзките на тази страна с Южна Америка са толкова развити, че догодина на турнира Копа Америка ще участва националният отбор на Катар. \r\nНо, разбира се, най-важна е финансовата оферта, която била по-добра от тази на Маями. Градът в САЩ е другият атрактивен вариант пред организаторите. Предложението от Доха обаче дори надвишава приходите, които щяха да приберат отборите, ако мачът се бе провел в Аржентина. Говори се, че Катар ще разпредели 10 милиона евро на участниците, като процент от тях ще бъде за КОНМЕБОЛ. Освен това Ривър, заради загубеното право на домакинство в реванша, ще бъде компенсиран с 2,5 милиона повече. \r\nВсичко това ще се прибави към наградите, с които конфедерацията КОНМЕБОЛ награждава финалистите - 3 милиона да играят и още 6 да го спечелят. Двата клуба ще имат по 40 свободни безплатни места за своите делегации. От всички най-много ще пострадат феновете. Повечето от тях няма да могат да пътуват за Катар. \r\nВенцислав ДРАГОМАНОВ", "date": "2018.11.29", "title": "Спорт: В Катар вадят сериозни пари, за да закарат финала в Доха"}
{"url": "http://www.focus-news.net/news/2018/11/29/2596291/vitsepremierat-tomislav-donchev-tryabva-da-pokazhem-reshimost-i-da-postignem-neobhodimiya-kompromis-za-po-dobroto-badeshte-na-es.html", "text": "Преговорите по Многогодишната финансова рамка (МФР) и Кохезионната политика исторически са съпътствани от разграничаването в позициите на държавите-членки донори и бенефициери. Независимо от това има въпроси, по които трябва да покажем решимост и да постигнем необходимия компромис за по-доброто бъдеще на ЕС. Сега е времето да се обединим около нашите общи цели, приоритети и ценности и да ги кодираме в преговорите. Това заяви заместник министър-председателят Томислав Дончев в Братислава в рамките на срещата на високо равнище във формат „Приятели на кохезията“, който включва България, Хърватия, Чехия, Литва, Латвия, Естония, Унгария, Малта, Полша, Румъния, Словакия, Словения, Кипър, Италия, Португалия, Гърция, съобщиха от  правителствената информационна служба . \r\nПо думите му от ключово значение е да се опрости политиката на сближаване чрез оптимизиране на процедурите, намаляване тежестта на контрола, по-малко и по-ясни критерии за изпълнение, по-разбираеми документи.  \r\nВицепремиерът Дончев подчерта важността да се постигане споразумение за МФР и Кохезионния пакет възможно най-скоро, за да започне програмирането на национално равнище и навременното стартиране на програмите. „Но сделката трябва да е справедлива. Не можем да се съгласим с пакет, който не взема предвид мисията за сближаване на регионите в рамките на ЕС.“, заяви Дончев. \r\nВ срещата с домакин министър-председателя на Словакия Петер Пелегрини участваха министър-председателите на Хърватия, Чехия, Естония, Унгария, Малта, Полша, Словения, заместник-председателят на Европейската комисия и еврокомисар по енергетиката Марош Шефчович, европейският комисар по бюджет и човешки ресурси Гюнтер Йотингер, вицепрезидентът на Европейската инвестиционна банка Вазил Худак, както и министри от държавите-членки.", "date": "2018.11.29", "title": "Вицепремиерът Томислав Дончев: Трябва да покажем решимост и да постигнем необходимия компромис за по-доброто бъдеще на ЕС"}
{"url": "http://www.focus-news.net/news/2018/11/29/2596288/parlamentat-othvarli-predlozhenieto-na-bsp-pomoshtta-pri-razhdane-na-vtoro-ili-treto-dete-da-bade-6400-lv.html", "text": "Парламентът отхвърли предложението на БСП помощта при раждане на второ или трето дете да бъде 6400 лв., предаде репортер на  Агенция „Фокус“ . Предложението бе направено от лидера на БСП Корнелия Нинова и група народни представители в преходните и заключителни разпоредби на Закона за държавния бюджет за следващата година и с него се предлагаше изменение на Закона за семейните помощи за деца. От БСП предлагаха размерът на еднократната помощ при раждане на живородено второ или трето дете за 2019 г. да бъде в размер на 6400 лв. за всяко дете.    \r\nДеница КИТАНОВА", "date": "2018.11.29", "title": "Парламентът отхвърли предложението на БСП помощта при раждане на второ или трето дете да бъде 6400 лв."}
{"url": "http://www.focus-news.net/news/2018/11/29/2596292/ministar-krasimir-valchev-mnogo-badeshti-profesii-shte-iziskvat-vzaimodeystvie-s-izkustven-intelekt-i-nie-tryabva-da-obuchim-pokolenie-koeto-da-mozhe-da-raboti-s-nego.html", "text": "Много бъдещи професии ще изискват взаимодействие с изкуствен интелект и ние трябва да обучим поколение, което да може да работи с него. Това каза пред журналисти министърът на образованието и науката Красимир Вълчев, който присъства на откриването на конференция на тема „Училище-университет-бизнес: ръка за ръка в ИКТ сектора“, предаде репортер на  Агенция „Фокус“ . \r\n„Причините училището, университетът и бизнесът да работят заедно са много. Всяко едно партньорство и взаимодействие е полезно и образователните институции трябва да бъдат отворени. Защото хората, които подготвяме днес, утре ще бъдат на пазара на труда. И профилната структура на образованието трябва да съответства на профилната структура на пазара на труда“, каза още образователният министър и посочи, че успешната интеграция през последните години е дала много добри примери за отлични резултати в различните сектори. \r\n„Днес светът става все по-динамичен и компаниите изискват много по-специализирани знания от своите служители. А висшите училища понякога не успяват да ги предоставят. Четири години обучение във висшето образование са твърде дълъг период от време в днешния свят. Професионалните гимназии също не са способни да дадат тези знания. Затова е важно взаимодействието – когато в гимназиите се включат преподаватели от висшите училища или представители на бизнеса например“, каза още Вълчев и посочи, че така се дават възможности на децата да придобият компетентностите, които са важни за тяхното бъдещо развитие. \r\n„Занапред много работни позиции ще изискват взаимодействие с изкуствен интелект. И затова ние не трябва просто да обучим поколение, което да бъде дигитален ползвател на изкуствения интелект, но които и да работят с него – да създават машини, да създават електронно съдържание, да пишат софтуер. Всички ученици, които придобият такива знания, виждаме, че се реализират добре“, каза още Вълчев.  \r\nПо време на конференцията министър Красимир Вълчев и екипа му бяха наградени за приноса си в развитието на ТУЕС. Награди получиха и омбудсманът Мая Манолова и кметът на София Йорданка Фандъкова, които бяха възпрепятствани да присъстват на събитието. \r\nЦветилена СИМЕОНОВА", "date": "2018.11.29", "title": "Министър Красимир Вълчев: Много бъдещи професии ще изискват взаимодействие с изкуствен интелект и ние трябва да обучим поколение, което да може да работи с него"}
{"url": "http://www.focus-news.net/news/2018/11/29/2596290/ministar-rumen-porozhanov-shte-svikam-saveta-po-zhivotnovadstvo-na-4-dekemvri-zaradi-problemite-v-sektora.html", "text": "Ще свикам Съвета по животновъдство на 4 декември заради проблемите в сектора. Това каза пред журналисти в Пловдив министърът на земеделието, храните и горите Румен Порожанов, предаде репортер на  Радио „Фокус“-Пловдив . По думите му проблем през тази година е имало най-вече с овцевъдството. Министърът добави, че са проведени много срещи с производители, включително и с представителите на млекопреработвателните предприятия. „Техният анализ показа, че млечните продукти от овче мляко имат по-трудна реализация на пазара, което донякъде създаде проблем в изкупуването. В момента се направили компенсация за тези, които заявиха в обвързаното производство, включително и тези, които са си подали документи, но не им достигат до 70-те литра, възможност те да бъдат компенсирани по тази форма, която единствено е законова. Това важи за всички асоциации. Затова ще свикам Съвета по животновъдство във вторник. За съжаление, проблемът ще продължи и през следващата година. Не случайно повечето от овчите продукти са дори за износ“, каза още министър Порожанов. Според него през тази година не е имало пазарен проблем с производството и изкупуването на кравето мляко. \r\nМария РУСЕВА", "date": "2018.11.29", "title": "Министър Румен Порожанов: Ще свикам Съвета по животновъдство на 4 декември заради проблемите в сектора"}
{"url": "http://www.focus-news.net/news/2018/11/29/2596279/ministar-temenuzhka-petkova-pravitelstvoto-vinagi-shte-zashtitava-balgarskite-minyori-i-vagledobiv.html", "text": "Правителството е защитавало и винаги ще защитава българските миньори и българския въгледобив. Това каза министърът на енергетиката Теменужка Петкова пред протестиращите миньори и енергетици, предаде репортер на  Агенция „Фокус“ . „Уверявам ви, че правителството твърдо стои зад всички вас. Въглищните централи са наш основен източник на електрическа енергия и никой не би си позволил да посегне на тях. Това означава да посегнем на националната сигурност“, посочи тя. „Надявам се до края на тази година дерогацията, която ще даде право на работа на ТЕЦ „Марица Изток“ 2 безсрочно, да бъде факт“, коментира Теменужка Петкова. „Благодаря на всички за труда, който полагате. Във вашите ръце е енергийната и националната сигурност на страната“, заяви тя. „Искам да работите спокойно и да не се притеснявате за бъдещето на българския въгледобив“, каза още енергийният министър. \r\nБиляна ИВАНОВА", "date": "2018.11.29", "title": "Министър Теменужка Петкова: Правителството винаги ще защитава българските миньори и въгледобив"}
{"url": "http://www.focus-news.net/news/2018/11/29/2596295/babh-startira-izvanredni-proverki-v-tsyalata-strana-po-povod-nikulden.html", "text": "Във връзка с предстоящия празник Никулден, Българската агенция по безопасност на храните (БАБХ) стартира извънредни проверки на обекти за производство и продажба на риба и рибни продукти в цялата страна. Контролните органи на БАБХ ще извършват инспекции от 3 до 7 декември. Това съобщиха от пресцентъра на  БАБХ . Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите.   \r\nПо време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за  обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение. \r\nС инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци.  \r\nБАБХ призовава хората да купуват риба от регистрирани обекти, за да не се излагат на риск.  \r\nСъвети към потребителите при закупуване на прясна риба - върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.", "date": "2018.11.29", "title": "БАБХ стартира извънредни проверки в цялата страна по повод Никулден"}
{"url": "http://www.focus-news.net/news/2018/11/29/2596294/mvnr-balgariya-be-prieta-za-palnopraven-chlen-na-mezhdunarodniya-alians-za-vazpomenanie-na-holokosta.html", "text": "България бе приета за пълноправен член на Международния алианс за възпоменание на Холокоста (МАВХ), на пленарната сесия на Организацията, която се провежда от 27 до 29 ноември във Ферара, Италия. Това съобщиха от пресцентъра на  Министерството на външните работи  (МВнР). С решението България официално става 32-ата страна-членка на Алианса. На пленарната сесия в Италия българската делегация, ръководена от посланик Пламен Бончев, успешно представи и защити кандидатурата ни пред пълноправните страни-членки на МАВХ. България бе оценявана от Израел, Австрия и Белгия.  \r\nВ края на юни 2017 г. МАВХ взе решение с пълен консенсус да предостави на България статут на страна-лиазон. Подобна процедура бе първата в историята на организацията от 2009г. Днешният успех е резултат от последователните усилия на Министерството на външните работи и българската делегация към МАВХ, която в рамките само на две години успя да извоюва пълноправно членство, преминавайки последователно през статут на страна-наблюдател и страна в процес на присъединяване.  \r\nС приемането й за член в Организацията България става част от престижното семейството на страните, поели ангажимент да насърчават изучаването и възпоменанието на Холокоста, борбата с антисемитизма и езика на омразата и да отстояват принципите на Декларацията от Стокхолм от 2000 г.  \r\nЧленството на България ще предостави платформа за още по-широко популяризиране в световен мащаб на акта по спасяването на българските евреи по време на Втората световна война и ще спомогне за пълноценното и обективно изследване на историята на Холокоста.  \r\nМеждународният алианс за възпоменание на Холокоста (International Holocaust Remembrance Alliance) е междуправителствена организация, чиято цел е да осигури политическа и обществена подкрепа за образование, възпоменание и изследвания по въпросите на Холокоста на национално и международно равнище.", "date": "2018.11.29", "title": "МВнР: България бе приета за пълноправен член на Международния алианс за възпоменание на Холокоста"}
{"url": "http://www.focus-news.net/news/2018/11/29/2596287/sofiya-vazstanoveno-e-tramvaynoto-dvizhenie-po-linii-20-22-i-10-i-4.html", "text": "Възстановено е трамвайното движение по линии 20, 22 и 10 и 4 в София. Това съобщиха от пресцентъра на  Столична община .", "date": "2018.11.29", "title": "София: Възстановено е трамвайното движение по линии 20, 22 и 10 и 4"}
{"url": "http://www.focus-news.net/news/2018/11/29/2596299/provede-se-vtora-sreshta-na-uchastnitsite-v-koordinatsionniya-mehanizam-za-prisaedinyavaneto-na-balgariya-kam-oisr.html", "text": "Представители на различни министерства и агенции се събраха в Министерството на външните работи (МВнР) на второ заседание на постоянно действащия Междуведомствен координационен механизъм за присъединяване на Република България към Организацията за икономическо сътрудничество и развитие (ОИСР). Това съобщиха от  МВнР . Заседанието се състоя под  председателството на заместник-министъра на външните работи Тодор Стоянов. \r\n„За една година, откакто съществува механизмът, бе свършена много работа от всички институции. С общи усилия успяхме да направим важни стъпки към постигане на голямата цел – получаване на покана за членство в ОИСР“. С тези думи заместник-министър Стоянов откри заседанието и потвърди, че членството в ОИСР е сред външнополитическите приоритети на България, а получаването на покана за започване на преговори е сред нашите непосредствени цели. \r\nНа заседанието бяха разгледани въпроси, свързани с процеса на разширяване на ОИСР и кандидатурата на България за членство, с дейността на българските ведомства и агенции по присъединяването към правни инструменти и работни органи на Организацията, както и тяхното участие в съвместни проекти.  \r\nВсички участници в срещата потвърдиха нагласата, че присъединяването към ОИСР е кауза, подобна на тази, с присъединяването на Република България към ЕС, тъй като дейността на Организацията обхваща почти всички аспекти на социално-икономическия живот на страната. Посочено бе, че подходът ни следва да бъде подобен - да се мобилизира администрацията, целия експертен потенциал, неправителствения сектор, медиите, работодателските и браншовите организации, за да бъдат изпълнени бързо критериите за членство и да бъдат покрити стандартите на ОИСР.  \r\nМеждуведомственият координационен механизъм е създаден с РМС № 789 от 20 декември 2017 година.", "date": "2018.11.29", "title": "Проведе се втора среща на участниците в координационния механизъм за присъединяването на България към ОИСР"}
{"url": "http://www.focus-news.net/news/2018/11/29/2596298/sofiya-dvizhenieto-po-pat-i-1-botevgrad-sofiya-se-osashtestvyava-v-edna-lenta-poradi-avariral-tezhkotovaren-avtomobil-v-posoka-stolitsata.html", "text": "Движението по път I-1 Ботевград - София се осъществява в една лента, поради аварирал тежкотоварен автомобил в посока София. Това съобщиха от  пресцентъра на Агенция \"Пътна инфраструктура\" . Движението се извършва двупосочно в лентата в посока Ботевград.", "date": "2018.11.29", "title": "София: Движението по път I-1 Ботевград - София се осъществява в една лента, поради аварирал тежкотоварен автомобил в посока столицата"}
{"url": "http://www.focus-news.net/news/2018/11/29/2596284/dimitar-manolov-kt-podkrepa-s-premiera-boyko-borisov-govorihme-che-zaedno-shte-zastanem-zad-interesite-na-energetikata.html", "text": "Снощи имахме среща с министър Теменужка Петкова, с министър-председателя Бойко Борисов и председателя на парламентарната комисия по енергетика Делян Добрев и говорихме, че всички заедно ще застанем зад интересите на българската енергетика. Това каза президентът на КТ „Подкрепа“ Димитър Манолов пред Министерството на енергетиката, предаде репортер на  Агенция „Фокус“ . „Министърът на околната среда и водите Нено Димов заяви също, че българската позиция ще бъде да не се повишават изискванията към България и да не се променят“, обяви той. „От КТ „Подкрепа“ ще се борим за енергетиката до последно. Затова днес отидохме и до ЕК. И в Брюксел да знаят, че ще пазим работните си места. Ще пазим комплекса „Марица Изток“, ако не стане в София, ще отидем в Брюксел“, заяви Димитър Манолов. \r\nБиляна ИВАНОВА", "date": "2018.11.29", "title": "Димитър Манолов, КТ „Подкрепа“: С премиера Бойко Борисов говорихме, че заедно ще застанем зад интересите на енергетиката"}
{"url": "http://www.focus-news.net/news/2018/11/29/2596300/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Книгата „Земя благословена“ на Ивайло Мирчев обеднява в себе си информация и множество илюстрации на всички църкви, манастири, параклиси, аязма и войнишки паметници на територията на Община Асеновград. Разпространението на книгата е благословено с решение на епархийски съвет с председател Пловдивския митрополит Николай. С авторът Ивайло Мирчев ще разговаряме за процеса по написване на книгата, за състоянието на църквите и параклисите в общината, както и за задължението на всички нас като вярващи българи да ги възстановим и да им вдъхнем нов живот. \r\nВ ролята си на експерт от ОП „Туризъм“, Ивайло Мирчев ще ни разкаже също за възможностите за туризъм в Асеновград през зимните месеци. \r\nВ предаването днес ще се фокусираме отново върху коледно-новогодишната празнична програма, подготвена от Община Асеновград. С Ангел Бончев, журналист и писател, ще поговорим за предстоящото на 3 декември представяне на двете му нови книги – „Свети вмчк и чудотворец Ефрем Нови“ и „Светецът Светкавица“. Той ще разкаже за своето духовно начинание, за срещите с публиката и за начина, по който се възприема духовната литература в рамките на съвремието. \r\nЗа шеста поредна година в Асеновград, като част от коледно-новогодишната програма, ще се проведе Коледен крос до Асеновата крепост. Събитието ще се състои на 16 декември, а тръгването е от 10.00 часа на централния площад „Акад. Николай Хайтов“. Подробности ще ни предостави Мая Танева от Центъра за местни инициативи и развитие в Асеновград – основен организатор на спортната проява. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.11.29", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/11/29/2596282/rtk-live-kosovo-pravitelstvoto-v-prishtina-uveri-100-protsentovite-mita-ne-sa-nasocheni-sreshtu-sarbite-v-kosovo.html", "text": "В специално изявление правителството в Прищина отхвърли твърденията, че 100-процентните мита върху вноса на продуктите от Сърбия и Босна и Херцеговина са насочени срещу косовските сърби, предава телевизионният канал  RTK Live . \r\n„Твърденията и изявленията от Косово и от чужбина, че 100-процентовите мита върху стоки от Сърбия и Босна и Херцеговина са насочени срещу сръбските граждани на Косово, не са верни и не отразяват истинската цел на решението, взето от правителството на Република Косово. Това суверенно решение, взето от Косово, е резултат от продължаващите препятствия, които Сърбия издига пред нашата страна\", се казва в изявлението на кабинета в Прищина. Тереза Герова", "date": "2018.11.29", "title": "RTK Live (Косово): Правителството в Прищина увери: 100-процентовите мита не са насочени срещу сърбите в Косово"}
{"url": "http://www.focus-news.net/news/2018/11/29/2596297/parlamentat-zapazi-razmera-na-darzhavnata-subsidiya-za-politicheskite-partii-na-11-lv-za-poluchen-glas.html", "text": "Парламентът запази размера на държавната субсидия за политическите партии на 11 лв., предаде репортер на  Агенция \"Фокус\" .  11 лв. ще се полагат на политическите партии за един получен глас през 2019 г., както беше досега.  \r\nПриемането на този текст от Закона за държавния бюджет премина без дебати в зала.  \r\nДеница КИТАНОВА", "date": "2018.11.29", "title": "Парламентът запази размера на държавната субсидия за политическите партии на 11 лв. за получен глас"}
{"url": "http://www.focus-news.net/news/2018/11/29/2596301/star-zagora-obshtina-kazanlak-shte-kandidatstva-po-proekt-krasiva-balgariya-za-finansirane-na-remont-na-detska-gradina-slaveyche.html", "text": "Общинските съветници на Казанлък решиха на днешното си заседание Община Казанлък да кандидатства за финансиране по проект „Красива България” – „Подобряване на социалната инфраструктура” с предложение за ремонт на Детска градина „Славейче”, предаде кореспондент на  Радио „Фокус” . Проектното предложение на Община Казанлък е в общ размер на 215 000 лв., като съфинансирането от страна на Общината е в размер на 107 500 лв. Към сградата на детското заведение ще бъдат приложени мерки за енергийна ефективност, ще бъдат подменени дограмата и покривът на детското заведение. „Очаква след реализирането на проекта, на първо място да бъдат намалени разходите по отопление на градината”, каза директорът и Петя Георгиева. \r\nСлед одобрение на проектното предложение на Община Казанлък, ремонтните дейности в градината се предвижда да бъдат реализирани в месеците юли – август 2019 година. Детска градина „Славейче” е построена през 1975 г. От тогава до сега цялостен ремонт на сградата не е правен, единствено са реализирани частични ремонти. \r\nОбщинският съвет одобри по време на сесията си и предложение да бъде поставена паметна плоча по повод 100 години лютиерство в Казанлък на сграда на бул. „23 Пехотен шипченски полк”. Плочата ще бъде поставена на сградата, където преди 100 години е създадено първото лютиерско ателие в Казанлък. Предложението е на Инициативен комитет,  който освен лютиери, включва и общественици. В Общинския съвет е внесена и подписка в подкрепа на предложението, която е подкрепена от над 600 казанлъчани. \r\nПлочата ще бъде изработена със средства на лютиерите в Казанлък. \r\nСлавяна ГАЙДАРОВА", "date": "2018.11.29", "title": "Стар Загора: Община Казанлък ще кандидатства по проект „Красива България” за финансиране на ремонт на Детска градина „Славейче”"}
{"url": "http://www.focus-news.net/news/2018/11/29/2596306/api-utre-trafikat-za-varna-v-tunel-praveshki-hanove-na-avtomagistrala-hemus-shte-bade-v-edna-lenta.html", "text": "Утре - 30 ноември, от 9.30 до 13.00 часа, движението в тунел „Правешки ханове“ на автомагистрала „Хемус“ в посока Варна ще се осъществява в една лента поради ремонтни дейности в изпреварващата лента. Това съобщиха от  пресцентъра на Агенция \"Пътна инфраструктура\" . Движението ще се извършва в активната лента.", "date": "2018.11.29", "title": "АПИ: Утре трафикът за Варна в тунел „Правешки ханове“ на автомагистрала „Хемус“ ще бъде в една лента"}
{"url": "http://www.focus-news.net/news/2018/11/29/2596303/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на „Дупница – ключът към Рила“ ще гостуваме на Дневен център за възрастни хора с увреждания в Дупница. Ще разберем какво е ежедневието на потребителите и какво е значението на тази услуга. Събеседник по темата ще бъде управителят на центъра Красимира Токева. Ако и вие,нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставяте и въпроси от различно естество, които касаят Дупница, а ние ще ги отправим към имащите отношение по въпроса отдели в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа с водещ Лора Калчева.", "date": "2018.11.29", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/11/29/2596304/mosv-karlovo-valchedram-i-yakimovo-shte-izgrazhdat-instalatsii-za-otpadatsi-po-opos.html", "text": "Министърът на околната среда и водите Нено Димов и кметът на Карлово д-р Емил Кабаиванов подписаха договор за изграждане на компостираща инсталация. Това съобщиха от пресцентъра на  Министерството на околната среда и водите  (МОСВ). Целта на проекта е да се подпомогне община Карлово при изпълнение на дейностите за намаляване на количеството депонирани зелени и биоразградими отпадъци чрез въвеждане на система за разделното им събиране и рециклиране. \r\nКомпостиращата инсталация за разделно събрани зелени отпадъци е с капацитет 6500 тона годишно и ще обслужва близо 50 000 жители на територията на общината. Общият размер на инвестицията е над 4,7 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на 3,5 млн. лв. Срокът за приключване на проекта е 24 месеца. \r\nМинистър Димов подписа и с кметовете на Вълчедръм и Якимово Иван Барзин и Георги Георгиев договор за изграждане на компостираща инсталация за разделно събрани зелени и биоразградими отпадъци, образувани на територията на двете общини. Съоръжението е с капацитет 2257 тона годишно и ще обслужва 12 500 жители. \r\nПроектът е на стойност 3, 3 млн. лв., като ОПОС 2014-2020 г. осигурява над 2,4 млн. лв. Срокът за приключване на проекта е 24 месеца. \r\nУспешното изпълнение на проектите ще доведе до намаляване на количеството депонирани зелени и биоразградими битови отпадъци, както и ефективното им използване като ресурс. С днешните подписвания договорите по приоритетна ос 2 „Отпадъци“ на ОПОС 2014-2020 г. стават 28,  на обща стойност на безвъзмездната помощ 222 млн. лв.", "date": "2018.11.29", "title": "МОСВ: Карлово, Вълчедръм и Якимово ще изграждат инсталации за отпадъци по ОПОС"}
{"url": "http://www.focus-news.net/news/2018/11/29/2596305/s-podkrepata-na-pp-abv-be-otkrit-obnoveniyat-voenen-memorial-na-grobishteto-v-selo-lesnovo.html", "text": "Като влизаш в България от изток, минаваш през Аксаково, Тотлебен, стигаш до връх Столетов и от него виждаш парк „Скобелев“. И никъде няма връх Джон, и село Ричард и заради това сме велики като православни християни и славяни. Този паметник е ярък израз на народната ни памет, която ни е съхранявала в хилядолетието назад, която ни дава самочувствието, че сме най-старата нация, нацията, която може да върви напред. Това заяви председателят на ПП АБВ Румен Петков по време на откриването на обновения военен мемориал на гробището в село Лесново, където са положени тленните останки на 25 руски и финландски войници, загубили живота си на територията на селото, съобщиха от пресцентъра на  партията . Мемориалът е на 140 години, разрушен от времето и днес реконструиран по инициатива на кмета на селото Стоян Зарчов и Красимир Вакарелски, председател на Инициативния комитет, с подкрепата на ПП АБВ. Официален гост на събитието беше и руският посланик Н. Пр. Анатолий Макаров. \r\nРумен Петков припомни, че за свободата на България загиналите руски воини са над 140 000. „Това е цветът на руската нация, която е останала тук за свободата на България. Заповядайте в Плевен в Скобелевия парк, за да видите десетките могили, на които няма имена – има десет човека от този полк, осем човека от онзи полк… За да се съберат повече от 400 паметника на територията на нашата страна в памет на един от най-големите човешки подвизи – Руско-турската Освободителна за България война“, каза още председателят на АБВ.  \r\nПаметникът на загиналите воини все още не е завършен, именно защото те в момента остават анонимни, каза кметът на Лесново Стоян Зарчов. Той помоли посолството на Русия за съдействие да бъдат предоставени имената на бойците, за да бъдат възстановени върху мемориала така, както е било преди 140 години. \r\nРуският посланик Н. Пр. Анатолий Макаров заяви, че чувството да бъде на това място е специално за него. Той изрази благодарност към българския народ за вниманието и грижата за мемориалите на Руско-турската война. „България е сред малкото страни, където съществува голяма благодарност, съществува и грижа за паметниците, които бележат този исторически период. Затова казвам своето сърдечно благодаря. Желанието ми е тази памет да бъде предадена на младите поколения. Заради това на Вас, Пламена, като председател на АБВ-Младежи, възлагам тази отговорност – да съхранявате историческата памет и да я предавате“.  \r\nПредседателят на АБВ-Младежи Пламена Заячка изрази увереност, че независимо от анонимността на загиналите войници в боевете за освобождението на България герои, тяхната памет е жива. Заячка илюстрира коментара си с творбата на Георги Константинов „Балада за низшите чинове“:  \r\nТе не знаеха френски. Не танцуваха полка. \r\nБяха слушали само тръбата на полка. \r\nИ не бяха облечени в празнични кители. \r\nДаже чаша шампанско не бяха опитали. \r\nС преброени сухари в окопа закусваха \r\nи със мокри шинели в атака се впускаха - \r\nнеизвестни, безбройни, от Бога забравени, \r\nте вървяха след свойте майори прославени, \r\nза да свършат на подвига черната работа. \r\nТе не търсеха славата. Искаха правдата. \r\nИ за тях не достигаха златните ордени. \r\nА оловни куршуми посрещаха гордо те. \r\nИ потъваха в ниви и храсти къпинови -  \r\nкъм смъртта се издигаха низшите чинове. \r\nИ макар, че не бяха от графски фамилии, \r\nнай-високи са техните братски могили.", "date": "2018.11.29", "title": "С подкрепата на ПП АБВ бе открит обновеният военен мемориал на гробището в село Лесново"}
{"url": "http://www.focus-news.net/news/2018/11/29/2596293/tass-ukrayna-ogranichi-dostapa-na-chuzhdentsi-do-krim-do-kraya-na-sroka-na-deystvie-na-voennoto-polozhenie.html", "text": "Държавната гранична служба на Украйна реши да ограничи достъпа до Крим за всички чуждестранни граждани, предава  TACC , като се позовава на изявление на службата пред местната редакция на BBC. \r\nСчитано от днешна дата, 29 ноември 2019 г., границата на Украйна с Крим ще имат възможност да пресичат само украински граждани, става ясно от разпространения текст.  \r\nОграниченията ще важат за срока военното положение, което влезе в сила на 28 ноември.  Тереза Герова", "date": "2018.11.29", "title": "ТАСС: Украйна ограничи достъпа на чужденци до Крим до края на срока на действие на военното положение"}
{"url": "http://www.focus-news.net/news/2018/11/29/2596307/sofiyska-voda-vremenno-shte-prekasne-vodosnabdyavaneto-v-chast-ot-zhk-obelya-ii-na-30-noemvri.html", "text": "„Софийска вода” временно ще прекъсне водоснабдяването в част от жк. „Обеля“ II на 30 ноември 2018 г. (петък), съобщиха от пресцентъра на  дружеството . \r\nВъв връзка с реконструкция на уличен водопровод на ул. 107 жк. „Обеля“ 2, се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\n- бл. 269, бл. 268, бл. 272, бл. 273, бл. 271, ул. 275.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред 30 ДКЦ“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.11.29", "title": "„Софийска вода” временно ще прекъсне водоснабдяването в част от жк. „Обеля“ II на 30 ноември"}
{"url": "http://www.focus-news.net/news/2018/11/29/2596309/stara-zagora-mladezhi-shte-agitirat-za-borba-sas-spin-v-grada-na-30-noemvri.html", "text": "И тази година младежите от Младежки общински съвет - Стара Загора ще отбележат Световния ден за борба със СПИН/ХИВ. Това съобщиха от пресцентъра на  Община Стара Загора . На 30 ноември от 19.00 часа зала Младежки дом ще се проведе Вечер посветена на борбата със СПИН/ХИВ. Ще има викторина, презентации и лекция по темата. Във фоайето ще работи и Кабинет за анонимно и безплатно консултиране и изследване за ХИВ /СПИН. \r\nНа 1 декември в парк „Пети октомври“ от 11.30 часа  ще се открие  изложба - Art Isn’t Dismissed by Sickness. Тя е по проект на Младежки общински съвет, подкрепен от Младежка банка, Обществен дарителски фонд  и изпълнен от младите хора. \r\nЧрез него  младежите искат се  да повиши  се осведомеността за ХИВ/СПИН и да покажат, че стигмата е преодолима. Следвайки мотото „Незнанието е най-големият риск“,   приканват хората да се замислят дали  воденето на сексуален животq  без да се вземат превантивни меркиq  си заслужават живот на хапчета. Не са важни годините в живота, важен е животът в годините. \r\nСлед откриването на изложбата, от 12.00 часа младежите ще проведат  превантивна акция в мол „Галерия“, която ще завърши с флашмоб. \r\nСветовният ден за борба със СПИН ежегодно се отбелязва на 1 декември и е посветен на повишаване осведомеността за СПИН-пандемията, причинена от разпространяването на вируса ХИВ, а също и оплакването на загиналите от болестта. Тази година Европейската седмица за изследване на СПИН и хепатити е под мотото „Узнай своя статус”.", "date": "2018.11.29", "title": "Стара Загора: Младежи ще агитират за борба със СПИН в града на 30 ноември"}
{"url": "http://www.focus-news.net/news/2018/11/29/2596310/pleven-meditsinskiyat-universitet-v-grada-provede-dvudnevnata-nauchna-sesiya-nauka-i-biznes.html", "text": "Медицински университет (МУ) – Плевен (МУ–Плевен) организира двудневната научна сесия \"Наука и бизнес\" под наслов \"Активна промоция на докторанти, специализанти и млади учени пред потенциални работодатели и партньори в бъдещи съвместни проекти\" по проект BG05M2OP001-2.009-0031-C01 „Създаване на център за обучение на докторанти, постдокторанти, специализанти и млади учени към факултет \"Медицина\" на МУ–Плевен“. Това съобщиха от  университета  Събитието се проведе на 28 и 29 ноември 2018 г. в Телекомуникационния ендоскопски център на висшето училище.  \r\nЦелта на форума бе да се представят съвместни научноизследователски проекти, по които работят лица от целевата група, както и възможностите за включване в научноизследователски екипи за разработване на такива проекти. Програмата на събитието бе в три сесии: „Представяне на възможностите за развитие на младите учени в среда, развиваща нови компетентности в полза на бизнеса в областта на медицината“; „Представяне на възможностите за разработване на научноизследователски проекти в МУ – Плевен и възможностите за включване на младите учени в работата на \"Център за компетентност Леонардо да Винчи“ и „Представяне на бизнес организации-партньори на МУ–Плевен“. Лектори на научния форум от страна на проекта и МУ-Плевен бяха проф. д-р Мария Средкова, ръководител на проекта; доц. д-р Добромир Димитров, зам.-декан на Факултет „Медицина“ и доц. д-р Пенчо Тончев, администратор научноизследователска дейност. \r\nПроектът „Създаване на център за обучение на докторанти, постдокторанти, специализанти и млади учени към факултет \"Медицина\" на МУ – Плевен“, по който се организира научната сесия \"Наука и бизнес\", е финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове. Безвъзмездната финансова помощ е в размер на 100%, като на проектът е на стойност 695631, 34 лв. Срокът на изпълнение е до 31.12.2018 год.", "date": "2018.11.29", "title": "Плевен: Медицинският университет в града проведе двудневната Научна сесия „Наука и бизнес“"}
{"url": "http://www.focus-news.net/news/2018/11/29/2596312/blagoevgrad-zam-ministarat-sultanka-petrova-i-zam-kmetat-hristina-shopova-uchastvaha-vav-forum-za-sotsialno-predpriemachestvo.html", "text": "Община Благоевград подготвя наредба за насърчаване и подпомагане на социалното предприемачество. Това каза заместник-кметът Христина Шопова по време на форум „Съвременни предизвикателства пред регионалното развитие на социалната икономика“. Той бе открит от заместник-министъра на труда и социалната политика д-р Султанка Петрова и председателя на Националния съюз на трудово-производителните кооперации  Стилиян  Баласопулов, съобщиха от  Община Благоевград . В срещата взеха участие още експерти от Министерството на труда и социалната политика (МТСП), заместник-областният управител Иван Стоянов, общественият посредник доц. д-р Валентин Василев,  представители на бизнеса, Сдружението на югозападните общини, учебни заведения, неправителствени организации и синдикати.  \r\nД-р Султанка Петрова представи градивните промени в законодателството в посока подкрепа на социална и солидарна икономика“. „България се нарежда на едно от първите места в ЕС иновативността, която предлага Закона за предприятията на социалната и солидарна икономика. Благоевградски регион е един от примерите, които трябва да разпространяваме в България. Има изключително много социални предприятия, които работят. Това е благодарение на активността и на хората с големи сърца“, каза по време на срещата зам.-министър Султанка Петрова \r\nЗам.-кметът Христина Шопова представи ролята на Общината в посока подкрепа на социалното предприемачество. „Община Благоевград работи в унисон с политиката на МТСП. Тук е мястото да благодаря и на Бюрото по труда, защото посредством програмите се осигурява трудова заетост на хора в неравностойно положение. Те се назначават, както към Общината, така и към различни общински институции. След като свършат програмите, търсим варианти тяхната трудова ангажираност да продължи. Истината е, че голяма част от тези хора имат качества и са абсолютно конкурентноспособни“, каза по време на форума Христина Шопова.   Дискусионният форум се организира съвместно с Национален съюз на трудово-производителните кооперации и Министерство на труда и социалната  политика. Форумът е средство за стимулиране на социалните предприятия и кооперации, които предоставят локално своите продукти и услуги. \r\nРегионалният форум цели да се превърне в традиционна проява, която да се развива постепенно, обхващайки всички региони в България. Реализацията на първите две издания са заложени в Плана за действие по социалната икономика на Министерски съвет 2018-2019 година.", "date": "2018.11.29", "title": "Благоевград: Зам.-министърът  Султанка Петрова и зам.-кметът Христина Шопова участваха във форум за социално предприемачество"}
{"url": "http://www.focus-news.net/news/2018/11/29/2596313/ministerstvo-na-obrazovanieto-i-naukata-organizira-parviya-natsionalen-forum-za-inovatsii-na-3-dekemvri.html", "text": "Министерството на образованието и науката (МОН) организира първия национален форум за иновации, в който ще участват над 600 представители на училищата, регионалните управления на образованието, висшите училища, бизнеса и родителските организации, съобщиха от пресцентъра на  Министерството . Форумът ще се проведе на 3 декември 2018 г. от 10.00 часа в зала „Джон Атанасов“ на София Тех Парк. Ще бъдат представени анализа на резултатите от провеждането на програмата за иновативните училища и мерките за бъдещето развитие на иновативните практики в българските училища. Целта е да се подкрепят училищатa за създаване и прилагане на иновации, да се популяризира добрият опит, да се подпомогне въвеждането на нови образователни продукти и създаването на мрежа от иновативни училища и повишаването на авторитета на българското училище и българския учител. Участниците във Форума ще могат да дискутират интересни иновации с участието на членове на Комисията за иновативните училища в ролята им на модератори и панелисти.", "date": "2018.11.29", "title": "Министерство на образованието и науката организира първия национален форум за иновации на 3 декември"}
{"url": "http://www.focus-news.net/news/2018/11/29/2596315/95-mln-leva-ot-darzhavniya-byudzhet-se-otpuskat-na-stolichna-obshtina-za-vatreshnogradski-transport.html", "text": "От държавния бюджет ще се отпуснат 9,5 млн. лева на Столична община за вътрешноградски транспорт, предаде репортер на  Агенция „Фокус“ . 4,2 млн. лева от бюджета отиват в БЧК. За превоз на пътници по нерентабилни линии във вътрешноградския транспорт и транспорта в планински и други райони държавата отпуска 18,5 млн. лева. На Националната компания „Железопътна инфраструктура“ са предвидени трансфери в размер на 145 млн. лева и капиталови трансфери в размер на 120 млн. лева. Капиталовите трансфери за БДЖ „Пътнически превози“ са 39 млн. лева, а за Държавното предприятия „Пристанищна инфраструктура“ 211 млн. лева. \r\nБиляна ИВАНОВА", "date": "2018.11.29", "title": "9,5 млн. лева от държавния бюджет се отпускат на Столична община за вътрешноградски транспорт"}
{"url": "http://www.focus-news.net/news/2018/11/29/2596296/sofiya-priklyuchi-miting-shestvieto-na-minyori-i-energetitsi-v-zashtita-na-dobiva-na-elektroenergiya-ot-balgarski-lignitni-vaglishta.html", "text": "Приключи митинг-шествието  на миньори и енергетици в защита на добива на електроенергия от български лигнитни въглища, предаде репортер на  Агенция „Фокус“ . Нормално се осъществява движението по бул. „Цар Освободител“ и бул. „Княз Ал. Дондуков“. \r\nБиляна ИВАНОВА", "date": "2018.11.29", "title": "София: Приключи митинг-шествието на миньори и енергетици в защита на добива на електроенергия от български лигнитни въглища"}
{"url": "http://www.focus-news.net/news/2018/11/29/2596314/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. В равнините части пътните настилки са сухи. Мокри и хлъзгави са пътищата във високопланинските райони, извършена е обработка против заледяване. Няма въведени допълнителни ограничения за движението на моторни превозни средства заради метеорологичната обстановка. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.11.29", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/11/29/2596316/afp-gruzinskata-opozitsiya-othvarli-rezultatite-ot-prezidentskite-izbori.html", "text": "Опозицията в Грузия отхвърли резултатите от президентските избори в страната, съгласно които Саломе Зурабишвили е новият държавен глава, предава  AFP . \r\nКандидатът на грузинската опозиция Григол Вашадзе отхвърли резултатите от президентските избори и призовава гражданите към протести. \r\n„Не признаваме резултатите от изборите, изискваме провеждането на бързи парламентарни избори\", заяви Вашадзе в телевизионно изявление.  Той подкани грузинците към „масова мирна демонстрация“, която ще се проведе в неделя в центъра на Тбилиси. \r\nКандидатът на управляващата в Тбилиси партия „Грузинска мечта“ Саломе Зурабишвили се е ползвала с неправомерно предимство на президентските избори. Това е заключението на представителите на Организацията за сигурност и сътрудничество в Европа (ОССЕ), наблюдавали гласуването в страната. \r\nОССЕ твърди, че Зурабишвили е имало предимство пред конкурентите си заради злоупотреба с административни ресурси. Каква точно не се пояснява. Все пак наблюдателите на ОССЕ определят президентските избори в Грузия като „конкурентни“, а кандидатите за висшия държавен пост са имали възможност да проведат свободно кампанията си. Тереза Герова", "date": "2018.11.29", "title": "AFP: Грузинската опозиция отхвърли резултатите от президентските избори"}
{"url": "http://www.focus-news.net/news/2018/11/29/2596302/berlin-popari-ukrainskite-mechti-za-izprashtane-na-voenni-korabi-v-azovsko-more-obzor.html", "text": "Държавният глава на Украйна Петро Порошенко се обърна с призив към западните държави за оказване на подкрепа на Киев в новата криза в отношенията с Руската федерация, като изрази надежда, че „страните от НАТО имат готовност да изпратят кораби в Азовско море, за да помогнат на страната при необходимост и да гарантират сигурността й“. \r\nВ навечерието на третото издание на Германо-украинския форум в Берлин, Порошенко отправи ясно послание, че Киев ще разчита на Берлин за излизане от задънената улица, в която отново попаднаха руско-украинските отношения – този път заради инцидента край бреговете на Крим от неделя, когато граничните служители на Москва задържаха три украински военни кораби заедно с екипажа им на борда. „Агресивната политика на Русия е неприемлива – първо беше Крим, след това Източна Украйна, сега иска и Азовско море. Единственият език, който разбира (Русия) е този на единството на западния свят“, подчерта Порошенко, като допълни, че целта на Путин е да върне „старото руско царство“.  \r\nУкраинският президент подчерта, че Германия е „един от най-близките ни съюзници“. Коментирайки очакванията си от официален Берлин за Керченската криза, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“. \r\nКъм настоящия момент обаче изглежда, че надеждите му ще бъдат попарени. Западът предпочете да си затвори очите пред инцидента в Керченския проток. По-рано тази седмица Германия и Франция не подкрепиха идеята за въвеждането на нови санкции срещу Русия. Съгласно информация, изтекла от закритото заседание на Комисията по политика и сигурност в Брюксел, двете страни са уверени, че е важно да се предприемат мерки за изграждане на доверие между Москва и Киев, а „санкциите не са част от тези мерки\". \r\nМинистърът на външните работи на ФРГ Хайко Маас отхвърли директно призивите на украинския президент Петро Порошенко за изпращане на германски военни кораби в Азовско море. „Разбирам притесненията, които Украйна има“, увери германският социалдемократ, като подчерта, че действията на руските военни са непропорционални и нямат правно основание. „Не искаме милитаризация на конфликта, искаме политически процес\", подчерта Маас.  \r\nПоследва изявление от Министерството на отбраната в Берлин, от което стана ясно, че в момента няма германски военни кораби в Черно море. \r\nВ четвъртък канцлерът на ФРГ Ангела Меркел наруши мълчанието си за инцидента в Азовско море, като повтори за пореден път, че „няма военно решение\" за конфликта в Украйна. Изявлението й може да се възприеме като директен отговор на призивите на Порошенко за изпращане на кораби на НАТО в региона. Обвинявайки Русия за напрежението, Меркел заяви: „Ние също така искаме украинската страна да действа обмислено, защото знаем, че можем да решим нещата само с разум и чрез диалог, няма военно решение на тези спорове\". \r\nВ тази връзка Меркел също така потвърди готовността на Берлин за продължаване на преговорите в „нормандски формат“ за разрешаване на украинската криза. При това обаче тя подчерта, че консултациите между Франция, Германия, Русия и Украйна засега остават „много незначителни“.  \r\nГерманският лидер все пак не пропусна да отбележи, че счита Москва за отговорна за неделните събития в Керченския проток. В реч за откриването на Германо-украинския форум в Берлин, Меркел обвини Русия в стремеж да затвори достъпа към Мариупол и другите украински пристанища в Азовско море.  „Има страни по границата с Русия, които нямат възможност да се развиват така, както биха искали. Ние, германците, не можем да си затваряме очите за това“, увери канцлерът на ФРГ, визирайки страни като Грузия, Молдова, Армения и Азербайджан.  \r\nПредстои Меркел да се срещне в Берлин и с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията. Тереза Герова", "date": "2018.11.29", "title": "Берлин попари украинските „мечти“ за изпращане на военни кораби в Азовско море (ОБЗОР)"}
{"url": "http://www.focus-news.net/news/2018/11/29/2596319/kyustendil-zayavlenie-za-mirno-protestno-shestvie-e-vhodirano-v-delovodstvoto-na-obshtinata-za-2-dekemvri.html", "text": "Заявление за мирно протестно шествие е входирано в деловодството на Община Кюстендил, предаде репортер на  Радио „Фокус” – Кюстендил . В заявлението се посочва, че на 2 декември, от 12.00 до 14.00 часа ще се проведе мирен протест на граждани. Планираният сборен пункт е паркингът зад сградата на театъра. Маршрутът на шествието е от улица „Цар Освободител”, улица „Гороцветна”, пешеходната алея, а крайната точка е сградата на Община Кюстендил. По входираното заявление трябва да се произнесе кметът на общината. \r\nВенцеслав ИЛЧЕВ", "date": "2018.11.29", "title": "Кюстендил: Заявление за мирно протестно шествие е входирано в деловодството на Общината за 2 декември"}
{"url": "http://www.focus-news.net/news/2018/11/29/2596317/ministar-rumen-porozhanov-v-balgariya-zarnoproizvodstvoto-e-na-svetovno-ravnishte-kato-tehnologiya-i-efektivnost.html", "text": "В България зърнопроизводството е на световно равнище като технология и ефективност. Посоката ви на развитие е само една- напред и нагоре. Тази година има проблем с качеството, затова пък цената се вдигна с 22 %, което не допусна загуби за сектора, а на много места по света сушата провали реколтата. За сметка на по-ниските добиви от пшеница,  с 30%  са по-големи при царевицата, а с почти 13 % на слънчогледа. Това каза министърът на земеделието, храните и горите Румен Порожанов по време на Осмия Национален агросеминар, организиран от Националната асоциация на зърнопроизводителите, съобщиха от пресцентъра на  министерството .  \r\nТой информира, че в момента се подготвя задание за т. нар. SWOT-анализ, свързан с подготовката на стратегическите планове в новата Обща селскостопанска политика. Това е най-важния документ, който ще изведе целите, инструментите и начина по който ще бъдат финансирани плащанията, каза министър Порожанов.  \r\n„Темата за бюджета е много важна. България го запази, като абсолютна сума със съвсем леко увеличение  на директните плащания в рамките на целия програмен период, каза още министърът на земеделието.  \r\n„Приветствам изкючително обединената Асоциация на зърнопроизводителите, която освен, че защитава Вашите професионални интереси, дава сигурност в търговски аспект“, обобщи Румен Порожанов.", "date": "2018.11.29", "title": "Министър Румен Порожанов: В България зърнопроизводството е на световно равнище като технология и ефективност"}
{"url": "http://www.focus-news.net/news/2018/11/29/2596318/georgi-gyokov-bsp-prodalzhavame-bitkata-za-pensionerite-a-reshenieto-na-bednostta-na-balgarina-minava-prez-upravlenieto-na-bsp.html", "text": "Продължаваме битката за пенсионерите, а решението на бедността на българина минава през управлението на БСП. Това каза народният представител от ПГ на „БСП за България“ и заместник-председател на Социална комисия Георги Гьоков в интервю за предаването „Червена линия“ на  Радио Фокус“.  „Ето, загубихме една битка. Вчера в зала беше отхвърлено  нашето предложение за преизчисляване на пенсии. Ние например се срещнахме с една група пенсионери от Хасково, които са си направили самостоятелна организация в града. Със своите вестници, с призиви, и по пощата са организирали една подписка с няколко искания. На първо място, от които е преизчисляването на пенсиите. Събрали са 30 хил. подписа. Ние внесохме техните искания в Народното събрание, като заявихме още тогава, че след като управляващите не чуват нашия глас, че пенсиите трябва да се преизчислят и да се увеличат, да чуят гласа на хората. Мисля, че битката може да продължи в тази посока, да се съберат защо не повече от 30 хил., например 300 хил. подписа, което звучи внушително“, каза Гьоков. По думите му БСП ще продължи да предлага и своя Закон за възрастните хора, който не решава материалното им положение, но решава някои от техните искания. „Нашата  политика е последователна от години насам и ще я доведем докрай, когато БСП започне да управлява държавата и си изпълни обещанията, включени във „Визия за България“, обясни Гьоков.  По отношение на бедността, депутатът от БСП посочи, че тя е най-сериозният бич. Според него този проблем минава през икономиката на страната. „За да има увеличаване на доходите, трябва ръстът да бъде минимум 5-6 %. БСП във „Визия за България“ много ясно сме очертали приоритетите ни в икономиката, които да доведат до по-висок икономически растеж, привличане на повече чуждестранни и национални инвестиции и оттам повишаване на доходите на българите, и оттам защо не решаване на демографския срив. В страната решението на бедността на българина минава през управлението на БСП“, допълни още Георги Гьоков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.29", "title": "Георги Гьоков, БСП: Продължаваме битката за пенсионерите, а решението на бедността на българина минава през управлението на БСП"}
{"url": "http://www.focus-news.net/news/2018/11/29/2596320/kavarna-vsichki-patishta-na-teritoriyata-na-obshtinata-sa-prohodimi-pri-zimni-usloviya.html", "text": "Всички пътища на територията на община Каварна са проходими при зимни условия, заснежени са, на места със заледявания и снегонавявания. Това съобщиха  пресцентъра на общината. . В момента работят 2 машини, няма населени места без достъп. Електроснабдяване и водоснабдяване има навсякъде. Екип на „Електроразпределение Север“ работи по отстраняване на локални аварии в града и селата. Снегонавявания има между Белгун и Септемврийци, след Септемврийци по пътя за Нейково, между Вранино и Крупен. Обработват се настилките на улиците в града с интензивно движение  – ул. „България“, около светофарите, улиците към болницата, стръмните участъци към крайморската част на града.  Опесъчени са пешеходната зона в центъра, входовете на училищата и входовете на хранителните магазини. \r\nОт Община Каварна препоръчват на водачите на МПС да следят прогнозата за времето и да  предприемат пътувания само с автомобили, подготвени за зимни условия.", "date": "2018.11.29", "title": "Каварна: Всички пътища на територията на общината са проходими при зимни условия"}
{"url": "http://www.focus-news.net/news/2018/11/29/2596321/sport-uefa-premesti-vorskla-arsenal.html", "text": "Мачът от петия кръг на груповата фаза на Лига Европа между украинския Ворскла и английския Арсенал бе преместен от Полтава в Киев от съображения за сигурност, съобщиха от УЕФА. Във вторник парламентът утвърди указ на президента на Украйна Петро Порошенко за въвеждане на военно положение в страната заради конфликт с Русия. Това принуди европейската централа спешно да свика заседание, на което мачът Ворскла - Арсенал бе преместен на Олимпийския стадион в Киев по същото време - днес от 19.55 часа. \r\n\"УЕфА ще продължи да следи ситуацията в Украйна и е възможно и други мачове да бъдат пренасрочени\", се казва с съобщението. Промяната на мястото доведе до истински хаос за гостите, тъй като част от делегацията и феновете на Арсенал вече бяха пристигнали в Полтава, където мач всъщност няма да има. Разстоянието между двата града е над 300 километра. Билетите, разбира се, ще важат, но не е ясно дали привържениците ще бъдат компенсирани за допълнителните разходи от Полтава до Киев. \r\nАрсенал все още няма загуба в Европа този сезон (3-1-0) и ще си осигури първото място, ако бие Ворскла. Украинците ще трябва да гонят успех на всяка цена и да се надяват в другия мач Спортинг Лисабон да не надиграе Карабах на Симеон Славчев в Азербайджан. Интересното е, че Арсенал никога в историята си не е печелил на украинска земя - от 5 мача тук има едно равенство и 4 поражения. Съперникът на топчиите в момента се намира на четвърто място в първенството на Украйна. Изостава със 17 точки от лидера Шахтьор Донецк. \r\nВенцислав ДРАГОМАНОВ", "date": "2018.11.29", "title": "Спорт: УЕФА премести Ворскла - Арсенал"}
{"url": "http://www.focus-news.net/news/2018/11/29/2596311/parlamentat-reshi-ot-1-yanuari-2019-g-nimh-da-se-otdeli-ot-ban-i-da-premine-kam-mon.html", "text": "Считано от 1 януари 2019 г. Националният институт по метеорология и хидрология (НИМХ) от основно звено при Българската академия на науките (БАН) се преобразува в юридическо лице, чийто ръководител е разпоредител с бюджет по бюджета на МОН, предаде репортер на  Агенция „Фокус“ . Това решиха депутатите след като приеха текстове от преходните и заключителни разпоредби на Закона за бюджета за 2019 г. Съгласно приетия текст НИМХ е национална научна организация за осъществяване на оперативни дейности в областта на метеорологията, хидрологията и агрометеорологията, както и за научни изследвания и за научно-приложна, иновативна и образователна дейност. Депутатите решиха НИМХ да е националната хидрометеорологична служба на Република България и да не изпълнява функции във връзка с осъществяването на изпълнителната власт. Съгласно приетия текст дейността на Института се осъществява от служители, които работят по трудово правоотношение, в това число и заемащите академични длъжности. Народното събрание отхвърли предложението на лидера на БСП Корнелия Нинова и група народни представители учените и специалистите от НИМХ към БАН, изявили желание за това, да останат в състава на Академията в рамките на новосформираното звено. \r\nДеница КИТАНОВА", "date": "2018.11.29", "title": "Парламентът реши от 1 януари 2019 г. НИМХ да се отдели от БАН и да премине към МОН"}
{"url": "http://www.focus-news.net/news/2018/11/29/2596325/plovdiv-obshtina-karlovo-shte-izgradi-kompostirashta-instalatsiya-finansirana-ot-operativna-programa-okolna-sreda.html", "text": "Кметът на община Карлово д-р Емил Кабаиванов и Министърът на околната среда и водите Нено Димов подписаха договор за изграждане на компостираща инсталация. Това съобщиха от пресцентъра на  Община Карлово . Целта на проекта е да се подпомогне общината при изпълнение на дейностите за намаляване на количеството депонирани зелени и биоразградими отпадъци чрез въвеждане на система за разделното им събиране и рециклиране. \r\nКомпостиращата инсталация за разделно събрани зелени отпадъци е с капацитет 6500 тона годишно и ще обслужва близо 50 000 жители на територията на общината. Успешното изпълнение на проекта ще доведе до намаляване на количеството депонирани зелени и биоразградими битови отпадъци, както и ефективното им използване като ресурс. Общият размер на инвестицията е над 4,7 млн. лв. Срокът за приключване на проекта е 24 месеца.", "date": "2018.11.29", "title": "Пловдив: Община Карлово ще изгради компостираща инсталация, финансирана от Оперативна програма „Околна среда“"}
{"url": "http://www.focus-news.net/news/2018/11/29/2596324/kyustendil-rabotni-grupi-kam-obshtinskiya-savet-obsazhdat-varianti-za-razmerite-na-mestnite-danatsi-za-2019-g.html", "text": "Работни групи към Общински съвет - Кюстендил обсъждат варианти за размерите на местните данъци за 2019 година. Това стана в рамките на заседание на общинските съветници, предаде репортер на  Радио „Фокус“ – Кюстендил . Председателят на Общинския съвет Михаела Крумова отправи поредна покана към съветниците за участие в тези работни групи.  Съветниците в Кюстендил приеха окончателен годишен план на бюджета за 2018 година.  Актуализираният размер е 40 957 960 лева. Окончателният годишен план на бюджета представлява прогноза, разработена на база информация за очакваните постъпления по приходната част и извършването на разходи до размера на реализираните приходи. В окончателния бюджет са включени всички направени промени по началния бюджет през годината. С цел пълното усвояване на средствата предоставени като целева субсидия за капиталови разходи са извършени и допълнителни промени по обекти и в източниците за тяхното финансиране по вече актуализирания поименен списък. След окончателното разплащане на някои обекти е реализирана икономия спрямо първоначално заложените средства. С тях се финансират допълнителни обекти –  строителен надзор на сградна инсталация и сградно отклонение за минерална вода, изграждане на паркинг покрай улица „Цар Освободител“, основен ремонт на двигател на бус, благоустрояване на гробищен парк, проектиране, строителство и авторски надзор – подпорна стена, ограда и насипи. В рамките на заседанието беше утвърдена и окончателна план – сметка за разходите за чистота за 2018 година. Приходите и разходите в нея са в размер на 2 175 600 лв. 1 675 600 лв. са приходите от такса битови отпадъци и лихви. 500 000 лв. е перото – други собствени приходи. Най-голямата част от разходите, в размер на 1 423 600 лв. са за събиране на битовите отпадъци и транспортирането им до депата или други инсталации и съоръжения за обезвреждането им. 501 000 лв. са изразходвани през годината за почистването на улични платна, площади, алеи, паркове и други територии от населените места, предназначени за обществено ползване. 180 000 лв. са инвестирани от общината в нови съдове – контейнери и кофи за съхранение на битовите отпадъци и 71 000 лв. са били нужни за проучване, проектиране, поддържане, закриване на депата за битови отпадъци. \r\nНа сесията стана ясно също, че Община Кюстендил ще участва в учредяването и устройството на управление на Организация за управление на Софийски туристически район. Законът за туризма регламентира създаването на отделни туристически райони в страната, с цел формиране на регионални туристически продукти и осъществяване на по-ефективен маркетинг и реклама. Туристическото райониране е предпоставка за развитие на конкурентноспособен туризъм, провеждане на регионална политика, съобразена с териториалните особености и спецификата на различните части от страната.  Териториалният обхват на Софийски туристически район обхваща общо 23 общини, сред които е и Община Кюстендил. От област Кюстендил в района са включени и общините Бобов дол, Трекляно и Невестино. Зам.-кметът на Община Кюстендил Светослав Василев ще представлява общината организацията за управление на туристическия район. Беше подкрепена и докладната записка, касаеща разширяване на обществения съвет за контрол върху дейностите по социално подпомагане.  В състава на съвета се включват Светослава Макенджиева – началник на отдел „Социални дейности” в общината и Силвия Янакиева – управител на Комплекс за социални услуги-Кюстендил. \r\nОбщинските съветници решиха също зам.-кметът Росица Плачкова да представлява Община Кюстендил на извънредното заседание на Асоциация по ВиK.  Заседанието е насрочено за 4 декември от 13.00 часа в заседателната зала на Областна администрация – Кюстендил. Дневният ред включва приемане на решение за сключване на допълнително споразумение  към договора за стопанисване, поддържане и експлоатация на ВиК системите и съоръженията и предоставяне на водоснабдителни и канализационни услуги между Асоциация по ВиК и оператора „Кюстендилска вода“. Допълнителното споразумение трябва да уреди отношенията им по повод присъединяването на територията на община Дупница към обособената територия. Втората точка от дневния ред е приемане на препоръчителния размер на вноската на държавата в бюджета на асоциацията за 2019 година, която трябва да бъде в размер на 17 000 лева. Съветниците гласуваха представителят на Община Кюстендил да подкрепи всички включени в дневния ред на заседанието точки. Общинските съветници утвърдиха ценоразпис за продажба на обли и цепени материали от временен склад, както и ценоразпис за продажба на стояща дървесина на корен от общински горски територии.  Беше одобрено и предложението за ползване на дървесина от общински горски територии през 2019 година на база утвърден годишен план. През 2019 година ще бъдат предоставени 12 146 куб. м. дървесина от общинските гори, от която 8  821 иглолистни и 3 325  широколистна за продажба на стояща дървесина на корен. \r\nПо време на сесията кметът Петър Паунов заяви пред общинските съветници, че има притеснения относно наличието на мина за метали в пограничния регион между България и Сърбия. По думите му институциите в региона са уведомени за работата на тази мина на територията на Сърбия. Питане по въпроса беше отправено от страна на общинския съветник Огнян Атанасов, който цитира различни публикации, касаещи работата на тази мина и опасенията за замърсяване на водата в преминаващите в района реки, вливащи се и реки, течащи на територията на Община Кюстендил. Към момента са уведомени всички институции, Министерство на околната среда и водите, РИОСВ. Проведен е и форум на тази тема в Босилеград. В същото време са взети проби  от реките, преминаващи на територията на Община Кюстендил. Пробите не са показали отклонения в показателите, но тогава е имало пълноводие. Предстоят още разговори на темата и предприемане на допълнителни действия. \r\nПетър Паунов съобщи също по време на сесията, че предстои среща по повод изтичащото разрешително за ползване на минерална вода от страна на болницата за рехабилитация в Кюстендил. По думи на кмета е воден разговор с представител на Министерството на здравеопазването. „Предстои среща на 5 декември с директора на „Специализирани болници за рехабилитация”. На срещата проблемът да бъде решен и искането за разрешително да бъде изменено съгласно нуждите на СБР. В противен случай от 11 декември 2018 година, това разрешително автоматично се прекратява. Надявам се, че няма да се стигне до там”, каза Петър Паунов. По думите му има достатъчен ресурс на минерална вода. Нито един от предстоящите инвеститори, нито СБР ще бъдат застрашени относно количествата на минерална вода. „Влагаме постоянно ресурс в ремонти, изграждат се нови съоръжения. Целта е да се ограничат до минимум загубите, да престанем с разхищението, да се ползва по предназначение”, каза Петър Паунов. \r\nВ рамките на сесията също така професор Кирил Гогов беше удостоен със званието „Почетен гражданин на град Кюстендил”. Предложението беше единодушно подкрепено от страна на общинските съветници. За него гласуваха 33 общински съветници, без въздържали се или против.  Професор Гогов е автор на герба на Кюстендил. Той е роден през 1944 година в Кюстендил. Член е на Съюза на българските художници. Автор е на гербовете на Кюстендил, Плевен, Белоградчик, Сандански, Бургас и Правец. Кирил Гогов е един от авторите на герба на Република България. Художник-дизайнер на държавните платежни парични средства, емисии 1996–2002. Автор на националното лого за Европейска година на междукултурния диалог – 2008.  Удостояването на професор Кирил Гогов със званието „Почетен гражданин на Кюстендил” е поради факта, че той е виден деец на културата и изкуството, с принос за тяхното популяризиране в света. С цялостната си творческата дейност се явява и като достоен представител на кюстендилската изобразителна школа. \r\nВенцеслав ИЛЧЕВ", "date": "2018.11.29", "title": "Кюстендил: Работни групи към Общинския съвет обсъждат варианти за размерите на местните данъци за 2019 г"}
{"url": "http://www.focus-news.net/news/2018/11/29/2596328/kaloyan-pargov-bsp-sofiya-gerb-si-glasuvat-instrument-za-skrita-politicheska-chistka.html", "text": "ГЕРБ си гласуват инструмент за скрита политическа чистка. За това предупреди председателят на БСП - София Калоян Паргов, съобщиха от  пресцентъра на партията.  Той визира разпоредбите в параграфи 14 и 15 от Закона за държавния бюджет на Република България за 2019 г. Те предвиждат с едни замах да бъдат уволнени хиляди държавни служители, които понастоящем работят в администрацията, само защото вече са упражнили правото си на пенсиониране по смисъла на Кодекса за социално осигуряване, но продължават да полагат труд, давайки своя принос, както за държавата, така и за осигурителна ни система. \r\n„Няма начин БСП да подкрепи предложение на правителството, гласувано на второ четене от управляващото мнозинство, което е противоконституционно, нехуманно и застращаващо доброто функциониране на държавната администрация, коментира Калоян Паргов. - Както и да го погледнем, това за нас е инструмент за скрита политическа чистка, която има за цел да осигури неоснователно кариерно израстване на верни на управляващите партийни кадри, с промотирането им до средни и ниски ръководни длъжности в държавната администрация и силовите ведомства. Основната част от този среден и нисък ръководен ешелон в държавната администрация в момента се състои от хора с доказани ръководни качества, професионален опит и възпитани с чувство за дълг към родината, а не към една или друга партийна клика. Имаме сериозни опасения, че управляващите искат да ги премахнат, за да поставят там свои хора, за които дългът да служат на партийните си и други покровители стои над дълга да служат на обществото и народа си“, коментира Паргов. \r\nСпоред председателя на БСП - София идеята с един законов текст да бъдат уволнени хиляди хора, без възможност да потърсят съдебна защита на конституционното си право на труд е плашеща демонстрация на абсолютно незачитане на елементарни принципи, по които функционира едно общество. „Подобно действие е безотговорно и необмислено, категоричен е той. - По този начин ще бъде застрашено и нормалното функциониране на държавата през следващите месеци и години, тъй като принудително ще бъдат отстранени служители и ръководители от средно и ниско ниво в администрацията, които формират част от нейния гръбнак и имат основен принос за нейното що-годе нормално функциониране“, посочи той. \r\nПредложенията на Парламентарната група на „БСП за България“ да отпаднат тези текстове от законопроекта за държавния бюджет за 2019 г. бяха отхвърлени без аргументи. „С този законопроект финансовият министър Владислав Горанов демонстрира за пореден път безпардонност и лицемерие и тотална липса на отношение и мисъл за гражданите, в полза на които е избран да работи“, коментира още Калоян Паргов.", "date": "2018.11.29", "title": "Калоян Паргов, БСП-София: ГЕРБ си гласуват инструмент за скрита политическа чистка"}
{"url": "http://www.focus-news.net/news/2018/11/29/2596327/shumen-obshtinskiyat-savet-opredeli-sastava-na-komisiyata-vav-vrazka-s-finansovoto-podpomagane-za-protseduri-i-deynosti-po-asistirana-reproduktsiya.html", "text": "Общински съвет-Шумен определи на свое заседание състава на комисията във връзка с финансовото подпомагане за процедури и дейности по асистирана репродукция, предаде репортер на  Радио „Фокус“-Шумен . Председател на 7-членната комисия ще бъде д-р Светлана Маркова, зам.-кмет по здравеопазване и социална политика. В състава и влизат д-р Стоян Тодоров, предесдател на Постоянна комисия „Зравеопазване и социална политика“ в Общинския съвет, Румяна Рачева, Галя Йосифова, д–р Ивелина Маринова и общинските съветници Наталия Стефанова и Бисерка Йовчева. Правилникът, с който се уреждат организацията, реда, условията и критериите за финансово подпомагане на семейства и лица, живеещи на семейни начала с репродуктивни проблеми. за подпомагане на двойки с репродуктивни проблеми, беше приет на юлската сесия. \r\nНа сесията стана ясно още, че паркинг автоматите в Шумен няма да бъдат спрени. Докладната записка за спиране на паркинг автоматите, обслужващи „Синя зона“, до поставянето на фискални устройства, предизвика бурни дебати, но до гласуването и не се стигна. Устройствата не са фискализирани и не издават касов бон, приходите се очитат чрез тричленна комисия, която инкасира сумите и се издава един талон за деня от всеки паркинг автомат. Според вносителя на докладната, този начин на работа е в противоречие с Наредба Н18 и чл.118 от Закона за ДДС, поради което иска запечатването на устройствата до синхронизирането им с българското законодателство - т.е. да бъде издаван касов бон при всяко единично заплащане за кратковременно паркиране в Синя зона. Според кмета на Шумен Любомир Христов администрацията е направила всичко необходимо и е заложила изисквания паркинг автоматите да отговарят на изискванията на закона. Той посочи, че имат отговор от фирмата, производител на софтуерния продукт с уверение, че ще бъдат спазени необходимите изисквания и устройствата ще бъдат синхронизирани в срок до 31 март 2019 година. Кметът заяви, че ако срокът не бъде спазен сам ще разпореди спиране на паркинг автоматите, и допълни, че същите устройства има в още 16 общини. Групата на БСП в Общинския съмет заяви, че няма да подкрепи предложението за спиране на паркинг автоматите, но подкрепи предложението да се изпрати запитване до НАП с искане за становище по въпроса дали начинът на заплащане с паркоматите и отчитането на това заплащане противоречи ли на Наредба Н18 и чл.118 от Закона за ДДС. След почивка предложението бе гласувано, но не успя да събере необходимия брой гласове - 12 общински съветници бяха „за“, 17 - „против“ и 5 - „въздържал се“, след което се премина към разглеждане на следващата точка от дневния ред на сесията. \r\nИвелина ИВАНОВА", "date": "2018.11.29", "title": "Шумен: Общинският съвет определи състава на комисията във връзка с финансовото подпомагане за процедури и дейности по асистирана репродукция"}
{"url": "http://www.focus-news.net/news/2018/11/29/2596322/ministar-predsedatelyat-boyko-borisov-poseti-mavzoleya-mohamed-v-v-marokanskata-stolitsa-rabat.html", "text": "Министър-председателят Бойко Борисов посети мавзолея „Мохамед V“ в мароканската столица Рабат. Той беше посрещнат с официална церемония в мемориалния комплекс, съобщиха от  правителствената информационна служба.  В мавзолея „Мохамед V“ българският премиер поднесе цветя на гроба на Крал Мохамед V и на гроба на Крал Хасан II.  \r\nМавзолеят „Мохамед V“ е една от най-големите забележителности в Мароко, но също емблематично и свято място за Рабат. Смята се за шедьовър на модерната архитектура на Алауитската династия и е последен дом на трима значими членове на кралската фамилия – на мароканския крал Мохамед V и неговите двама синове.", "date": "2018.11.29", "title": "Министър-председателят Бойко Борисов посети мавзолея „Мохамед V“ в мароканската столица Рабат"}
{"url": "http://www.focus-news.net/news/2018/11/29/2596330/menda-stoyanova-gerb-ako-maya-manolova-nyama-kola-mozhem-da-i-predostavim-nyakoy-ot-stroshenite-avtomobili-na-narodnoto-sabranie-sled-remont.html", "text": "Ако случайно няма кола мисля, че някой от строшените автомобили на Народното събрание можем да ѝ предоставим след ремонт. Това каза депутатът от ПГ на ГЕРБ и председател на бюджетна комисия Менда Стоянова в дебатите по предложението омбудсманът да не се охранява по Закона за Националната следствена служба, предаде репортер на  Агенция „Фокус“ . „Говорим за отнемане на кола, а аз в никакъв случай не мога да се съглася с това. Предлага се омбудсманът да не се охранява от НСО“, уточни той. „Не смятам, че най-популярният човек в държавата, най-обичаният от потиснатите народни маси човек трябва да бъде пазен“, коментира Менда Стоянова. „Мая Манолова не е нужно да се вози във влака или автобуса. Тя има бюджет, който гласувахме днес - 3,2 млн. лева“, посочи депутатът от ГЕРБ. „От тях само 2 млн. са за персонал. Останалите пари са отпуснати за издръжка, има и за шофьор, и за кола“, каза още Менда Стоянова. \r\nБиляна ИВАНОВА", "date": "2018.11.29", "title": "Менда Стоянова, ГЕРБ: Ако Мая Манолова няма кола, можем да ѝ предоставим някой от строшените автомобили на Народното събрание след ремонт"}
{"url": "http://www.focus-news.net/news/2018/11/29/2596331/veliko-tarnovo-poslanikat-na-sasht-erik-rubin-poseti-krizisen-tsentar-za-detsa-zhertvi-na-trafik-i-nasilie-v-selo-balvan.html", "text": "На 28.11.2018 г. в Кризисен център за деца жертви на трафик и/или насилие – с. Балван, Община Велико Търново, се състоя среща между посланика на САЩ в България г-н Ерик Рубин и екипа и децата настанени в центъра. Това съобщиха от пресцентъра на Община  Велико Търново . Срещата беше уважена от инж. Даниел Панов – кмет на Община Велико Търново, г-жа Росица Димитрова – Директор на Дирекция „Социални дейности и здравеопазване”, г-н Недю Георгиев – кмет на с. Балван, г-жа Лидия Загорова – председател на Сдружение „Пренебрегнати деца”, г-жа Мая Пешева – Директор на Дирекция социално подпомагане, представители на РПУ на МВР, преподаватели от ВТУ „Св. Св. Кирил и Методий”. \r\nПосланикът беше посрещнат по традиционен български обичай с хляб и сол. След това по време на срещата имаше възможност да разговаря с децата и екипа на Кризисния център за постиженията и проблемите, свързани с пряката работа с деца претърпели насилие и жертви на трафик и сексуална експлоатация.  \r\nГ-жа Росица Димитрова сподели за 12-годишния опит на първия по рода си Кризисен център в България за деца жертва на трафик и насилие, за доброто сътрудничество на Община Велико Търново с Дирекция „Социално подпомагане”, РПУ на МВР, образователни институции, с неправителствения сектор, с които са партньори и приятели. Тя сподели още, че всички заедно работят в интерес на децата, в подкрепа за гарантиране на щастливо детство, за постигане на успешна интеграция и социализация в обществото. Димитрова представи голямата иновация за Община Велико Търново – изграждането на два Кризисни центъра за лица, жертва на трафик и насилие. Към момента темата за домашното насилие е актуална и се предвиждат законодателни промени в Закона за домашното насилие, Наказателен кодекс и в Наказателно процесуалния кодекс, които да направят мерките и дейностите за подкрепа още по-добре организирани и целенасочени за групата към която се отнасят. В това отношение Община Велико Търново в съответствие със законодателните промени доказва,че е отговорен доставчик на социални услуги за уязвими групи. \r\nПо-късно Посланик Рубин и екипа му се включиха в изработването на коледни играчки от филц за благотворителния базар на социалните услуги, традиционно организиран от Община Велико Търново. В края на срещата децата от Кризисния център изнесоха кратка програма включваща песни и народни танци, които те са научили по време на престоя си в центъра, а гостите от своя страна ги зарадваха с много подаръци.", "date": "2018.11.29", "title": "Велико Търново: Посланикът на САЩ Ерик Рубин посети Кризисен център за деца жертви на трафик и насилие в село Балван"}
{"url": "http://www.focus-news.net/news/2018/11/29/2596332/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри и хлъзгави, но обработени. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.29", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2018/11/29/2596333/ek-komisar-gabriel-uchastva-v-diskusii-v-sofiya-i-pazardzhik.html", "text": "На 30 ноември (петък), от 09:30 ч. българският комисар по цифровата икономика и общество Мария Габриел ще вземе участие в дискусионния форум „Дигитални предизвикателства пред съвременните компании“. Събитието е по инициатива на Българската търговско-промишлена палата и Национална бизнес мрежа, съобщават от  Отдел \"Преса и медии\" на Представителство на ЕК в България. \r\nОт 10:30 ч комисар Габриел ще изнесе лекция на тема „Мястото и ролята на университетите в стратегията за цифровизация на Европейския съюз“ на международна конференция във Френския институт под наслов \"Цифровизацията и промените във висшето образование\" \r\nОт 13:30 ч. предстои среща на Мария Габриел в Пазарджик с младшите посланици на ЕП от Профилираната гимназия „Иван Сергеевич Аксаков” и с техни връстници от Велинград. В рамките на инициативата им „Коридорът е Европа“ българският еврокомисар ще говори за всички онези теми, които днес вълнуват младите хора, сред които централно място заема темата за цифровите технологии и свързаните с тях възможности.", "date": "2018.11.29", "title": "ЕК: Комисар Габриел участва в дискусии в София и Пазарджик"}
{"url": "http://www.focus-news.net/news/2018/11/29/2596326/georgi-gyokov-bsp-upravlyavashtite-shte-si-posipvat-glavata-s-pepel-zashto-sa-vzeli-avtomobila-na-maya-manolova.html", "text": "Управляващите ще си посипват главата с пепел защо са взели автомобила на Мая Манолова. Това каза народният представител от ПГ на „БСП за България“ Георги Гьоков в дебата по преходните и заключителни разпоредби в Закона за държавния бюджет, чрез които се предлага чрез Закона за НСО да отпадне охраната на омбудсмана, предаде репортер на  Агенция „Фокус“ .  \r\n„Искам само съвсем принципно да поставя въпроса, без да имаме предвид личността на омбудсмана в момента. Искам да ми отговори някой да въпроса след като на г-жа Мая Манолова беше отнета колата преди около месец, а сега променяме закона от утре нататък, вие защо пак нарушавате цял месец закона? Защо нарушавате закона като й отнехте колата преди да го промените. Второ, защо не гледате институцията омбудсман, а искате да променяте закона заради човека“, каза Гьоков. Според него управляващите не го правят за първи път. „Мисля, че институцията омбудсман напоследък се установи като една сериозна институция в България“, допълни още Гьоков.  \r\nДеница КИТАНОВА", "date": "2018.11.29", "title": "Георги Гьоков, БСП: Управляващите ще си посипват главата с пепел защо са взели автомобила на Мая Манолова"}
{"url": "http://www.focus-news.net/news/2018/11/29/2596334/dobrich-obshtinata-shte-podmeni-ulichnoto-osvetlenie-na-vazlovi-mesta-v-grada-s-energoefektivno.html", "text": "Община град Добрич съвместно с компанията за електроразпределение в североизточния регион ще започне подмяна на уличното осветление по бул. „25 септември“ в участъка от паметника „Хан Аспарух“ до изхода за Варна, съобщават от  администрацията.  Предстои подмяната на 124 осветителни тела с модерни, енергоефективни, което ще промени облика на града на входа от морския град. С реализираните икономии от разходите за нощно осветление,  ще се възстановят вложените инвестиции. Обществената поръчка ще се изпълни от компанията за електроразпределение в североизточния регион като се очаква дейностите да приключат до 28 декември. След реализацията на проекта ще се премине към подмяна на уличното осветление и на други възлови отсечки. Старите лампи, които са годни за употреба,  ще бъдат предадени с приемно – предавателен протокол на Общинското предприятие „Комуналстрой“ за ремонт на дефектирали или неработещи осветителни тела.", "date": "2018.11.29", "title": "Добрич: Общината ще подмени уличното осветление на възлови места в града с енергоефективно"}
{"url": "http://www.focus-news.net/news/2018/11/29/2596308/prof-aneliya-klisarova-bsp-sluzhitelite-na-nimh-tryabva-da-imat-pravo-da-izbirat-kade-da-ostanat-na-rabota.html", "text": "Служителите на НИМХ трябва да имат право да избират къде да останат на работа. Това каза народният представител от ПГ на „БСП за България“ проф. Анелия Клисарова по време на дебата по преобразуването на НИМХ като звено към БАН като такова към МОН, предаде репортер на  Агенция „Фокус“.    \r\n„Ние не бива и няма как да задължим хора и служители от НИМХ да нямат право на избор и да ги задължим да отидат заедно с целия институт към МОН. Затова е нашето предложение. Трябва да постъпим демократично и да дадем право на избор на хората“, заяви проф. Клисарова.  \r\nДеница КИТАНОВА", "date": "2018.11.29", "title": "Проф. Анелия Клисарова, БСП: Служителите на НИМХ трябва да имат право да избират къде да останат на работа"}
{"url": "http://www.focus-news.net/news/2018/11/29/2596336/atanas-telcharov-obs-sadovo-nyamame-indikatsii-dali-v-ms-se-razglezhda-vaprosat-za-rezultatite-ot-provedeniya-referendum-v-s-katunitsa.html", "text": "Вече над месец и половина нямаме никакви индикации дали в МС се разглежда въпросът за резултатите от проведения на 13 октомври референдум в с. Катуница. Това каза в предаването „Червена линия“ на  Радио „Фокус“  председателят на Общински съвет – Садово Атанас Телчаров. Поради тази причина той е изпратил писмо до министър-председателя Бойко Борисов и до вицепремиерите с настояване в най-кратки срокове да се вземе предвид мнението на хората и да бъде отменено решението за разкриването на концесия в местността Кацара. В писмото се припомня категоричният резултат от референдума, според който гласуваха близо 50% от избирателите и 98% от тях изразиха волята си против разкриването на концесионна площ за добив на инертни материали. „Припомням, че през 90-те години,  благодарение на стачни действия на хората от региона, се преустановява дейността на Държавната фирма „Кариери“ АД, която добива тогава инертни материали в района. Притеснително е, че тогава държавата вижда основание в това, че трябва да преустанови тази дейност, а в същото време се разкриват безогледно нови концесии. Припомних и това, че в самото землище на с. Катуница има около 2000 дка унищожена земеделска земя. Именно заради такава дейност и е престъпление да се разкриват нови. В момента има 4 действащи концесии. Това не може да продължава. Към мотивите включвам и това, че безогледно се позволя и на хора да изземват инертни материали, включително и от коритата на реките в района, от такива, които нямат концесионни площи“, каза още Телчаров. Той благодари на пловдивската полиция и прокуратура за добрата съвместна работа, но според него държавата я няма в този район, както и в бранша. „Ако разрешението от държавата е фирмите да копаят на дълбочина до 6 метра, това не се спазва. Време е държавата да си влезе във функциите и да контролира дейностите. Фирмите копаят до 17 метра, че и по-дълбоко, което е недопустимо. Благодарение на проверки на Общината и полицията са установявани фирми, които изземват инертни материали и след това дупката, която остава, се запълва със строителни материали от големи фирми в бранша. Виждали сме дори, че изхвърлят медицински отпадъци от големите болници от Пловдив“, каза още Телчаров. По думите му много от жителите на съседните населени места са дошли на референдума, за да подкрепят жителите на с. Катуница. В писмото са приложени подписки на кметове от района, както и от всички общински съветници. „Това се превърна в надпартиен проблем, който обедини всички партии в района“, добави още председателят на Общинския съвет. По думите му е изпратено и писмо до всички парламентарно представени партии, но засега има подкрепа само от парламентарната група на БСП, които чрез подписка са изразили своята подкрепа към хората. „Силно се надявам, че МС в лицето на Бойко Борисов да преразгледа своето решение, то да бъде отменено, защото е недопустимо интересът на един човек или на дадена фирма да бъде поставен над този на жителите на цял един район. Ако това не бъде спазено, сме готови на стачни действия и с всички други средства да защитаваме нашия интерес и да покажем, че няма да допуснем разкриването на нова концесия в региона“, заяви Атанас Телчаров. \r\nМария РУСЕВА", "date": "2018.11.29", "title": "Атанас Телчаров, Обс-Садово: Нямаме индикации дали в МС се разглежда въпросът за резултатите от проведения референдум в с. Катуница"}
{"url": "http://www.focus-news.net/news/2018/11/29/2596329/south-china-morning-post-pekin-mozhe-da-iztlaska-sasht-ot-yuzhnokitaysko-more-ako-smekchi-podhoda-kam-sapernitsite-si-v-yugoiztochna-aziya.html", "text": "Държавите от Югоизточна Азия са отворени за подобряване на отношенията с Китай и не вярват, че действията на САЩ за гарантиране на свободното корабоплаване отговарят на интересите им. Ако предложи съвместно използване на спорните територии и заложи на икономическата мощ, Пекин ще може да привлече държавите от региона и да отслаби връзките им със САЩ, пише Марк Валенсия в авторска статия за базираното в Хонконг англоезично издание   South China Morning Post  .  \r\nКитай трябва да намери компромис със съперниците си в Южнокитайско море, защото той отговаря на дългосрочните интереси на страната в областта на националната сигурност. Понастоящем Пекин и Вашингтон са погълнати от борбата помежду си, използвайки както „мека“, така и „твърда“ сила, за да доминират в региона. Китай е принуден да се защитава срещу заплахата от нападение от страна на САЩ в морето.  \r\nПекин може да ускори постигането на своите цели, ако убеди страните от Югоизточна Азия, че няма намерение да наложи егоистична и агресивна хегемония. За тази цел Пекин трябва постепенно да промени подхода към своите конкуренти в региона на Южнокитайско море. \r\nВъпреки че Китай е успял да създаде атмосфера на доверие и намаляване на напрежението по отношение на спора за суверенитета на морските територии с някои държави, включително Бруней, Малайзия и Филипините, позициите им продължават да се разминават значително, а липсата на доверие все още може да бъде използвано от САЩ. Компромисите - като съвместно развитие или признаване, или поне възможността за съвместно ползване на спорните територии - както и нарастващите китайски инвестиции, търговия и помощ, могат да принудят голяма част от странит от Югоизточна Азия да се откажат от САЩ, да се обърнат към Китай или поне да заемат неутрална позиция. \r\nСАЩ почти са изоставили политиката на активно взаимодействие с Китай - те искат да  ограничат и да не дадат възможност на Пекин да постигне регионално или може би световно господство. За да постигне това, Вашингтон трябва да запази предимството си в областта на „меката“ и „твърда“ сила в този регион. Те се нуждаят от „развяване на знамето\", за да убедят съюзниците и приятелите в решителността си. Принудени са да провеждат разузнавателни операции, за да поддържат своето военно превъзходство. Като извинение за такива провокативни действия Вашингтопн се позовава на факта, че по този начин осигурява свобода на корабоплаването. Всъщност, американците свързват широко подкрепената концепция отпреди столетие за свободата на търговското корабоплаване със свободата да предприемат опасно разгръщане на военни кораби и бойни самолети. Въпреки това, повечето страни в Югоизточна Азия са в състояние да разкрият мотивите им. Те все по-рядко разглеждат такива провокативни действия като приоритетни или като изпълнявани в техен интерес. \r\nЗа да увеличи привлекателността на позицията си, САЩ твърдят, че подкрепят „международния ред\", който е допринесъл за значителните дивиденти, които извличат. Освен това те самостоятелно са се самоопределили като главен или дори единствен арбитър. Те обаче са лицемерни и по-скоро селективни за това как да поддържат този ред, особено ако принципите или правилата противоречат на националните им интереси. Китай посочва това и заявява, че също така спазва международното право и ред като цяло, въпреки че понякога не е съгласен с някои от неговите специфични аспекти. \r\nАко всички усилия са неуспешни, САЩ подчертават ужасяващата опасност, която ще възникне, ако тя Китай не бъде държан на място. Вашингтон вярва, че Китай сплашва други страни и не им позволява да използват собствените си ресурси - тази хитра тактика подкрепя националистическите и анти-китайски настроения в тези страни. \r\nВ продължение на три десетилетия отношенията между Югоизточна Азия и Китай се подобриха, особено в икономическата сфера. Въпреки че военното сътрудничество е възпрепятствано от споровете за Южнокитайско море, в момента се провеждат съвместни морски учения на Китай и членове на Асоциацията на страните от Югоизточна Азия (АСЕАН), които може да станат редовни. \r\nДържавите от Югоизточна Азия наистина постепенно променят възгледите си за Китай и тяхната политика спрямо Пекин. Те се движат от отдалечаване към сближаване и засилване на сътрудничеството. Китай постигна значителен успех в отношенията със страни като Камбоджа и Лаос, а в последно време и с Бруней. Освен това той засилва отношенията си с такива съюзници на САЩ като Филипините и Тайланд. Вашингтон, от своя страна, постигна напредък в привличането на Виетнам като „всеобхватен партньор\". Всички останали страни са по-отворени и готови да приемат геополитическия и икономическия възход на Китай, макар и да го правят в различна степен, твърди авторът. Тереза Герова", "date": "2018.11.29", "title": "South China Morning Post: Пекин може да изтласка САЩ от Южнокитайско море, ако смекчи подхода към съперниците си в Югоизточна Азия"}
{"url": "http://www.focus-news.net/news/2018/11/29/2596323/ministar-neno-dimov-energetitsite-imat-podkrepata-na-mosv-v-pregovorite-po-klimatichnite-promeni.html", "text": "На предстоящата Конференция на страните по Рамковата конвенция на ООН за изменението на климата в Катовице ще отстоявам позицията на правителството, че не трябва да има по-високи амбиции от досегашните. Това заяви министърът на околната среда и водите Нено Димов пред енергетици от КТ „Подкрепа“, които протестираха пред сградата на МОСВ, съобщиха от пресцентъра на  министерството . \r\n„От осем години говоря за това, че трябва да сме много умерени в позицията си за климатичните промени и да внимаваме тя да не навреди повече, отколкото да помогне“, посочи министърът. Той припомни, че на срещата на министрите на околната среда на 9 октомври в Люксембург категорично е защитил позицията, че не трябва да има по-високи амбиции от тези, които са в момента, че не трябва да има предоговаряне на каквито и да е условия за следващите 10 години и че не трябва да имаме допълнителни плащания към други страни. „Това е позицията, която предложих на Министерски съвет, която защити и премиерът на срещата на Европейския съвет миналия месец и която ще защитаваме в Катовице. От самото начало сме заедно с Полша, защото те имат същите проблеми, които имаме и ние. За климатичните промени и за търговията с емисии в мое лице сте намерили подкрепа“,  увери министър Димов енергетиците.", "date": "2018.11.29", "title": "Министър Нено Димов: Енергетиците имат подкрепата на МОСВ в преговорите по климатичните промени"}
{"url": "http://www.focus-news.net/news/2018/11/29/2596339/aktualna-patna-obstanovka-kam-1730-ch.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. Срок от 09:30 до 13:00 часа на 30.11.2018 г \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „  Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n-„Превала“ - ограничено за МПС над 12 т. с ремаркета и полуремаркета; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 450+000 до км 454+300 се извършва с повишено внимание поради полагане на надлъжна маркировка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\n\tОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС:  \r\nПът III-2904: Движението по път III-2904 Кардам – Дуранкулак е ограничено за МПС над 3.5 тона поради уширение и снегопочистване. Срок до 30.11.2018 г.; \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; \r\nПът II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-604: Движението по път III-604 Върба – Бобораци при км 4+050 е ограничено поради ремонт на ж.п. прелез.  \r\nОбходен маршрут: Движението е пренасочено по път I-6 през общински път за с. Беланица до път III-604 и е сигнализирано с пътни знаци. Срок до 30.11.2018 г.;  \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.29", "title": "Актуална пътна обстановка към 17.30 ч."}
{"url": "http://www.focus-news.net/news/2018/11/29/2596338/aktsenti-v-sutreshniya-blok-dobro-utro-balgariya-po-radio-fokus-na-30-noemvri.html", "text": "Следим пътната обстановка, първият сняг затвори пътища в почти цяла Североизточна България, за сегашната пътна обстановка, има ли затворени пътища, проходи, ограничения в движението в пътната инфраструктура заради снегопочистване, ще чуем от дежурения в Ситуационния център на Агенция \"Пътна инфраструктура\" Денислав Пейчев.  \r\nНС прие бюджета за 2019 година. Как ще живеем следващата година с гласувания бюджет, ще има ли политическа война на бюджетите?  В определени сектори  се дават повече средства, каква е гаранцията, че това ще подобри тяхната работа, следят ли се резултатите? По тези и още теми ще чуем политическия анализатор проф. Михаил Константинов?  \r\nПродължаваме със здравна тема - националната референтна лаборатория доказа първите случаи на грип в София повече за грипна обстановка в страната ще разговаряме с главния държавен здравен инспектор д-р Ангел Кунчев. Над 200 любители на българския фолклор се събират във Велинград, за да се включат в Петия национален семинар за български хора, под мотото „Добруджанска  среща“. Повече за културната проява ще разберем от репортажа на Ваня Николова от Радио „Фокус“ – Пазарджик.  \r\nОбщина Благоевград е номинирана в категория за Годишните награди на Министерството на туризма. Повече подробности за номинацията научаваме от репортажа на колегата от Радио „Фокус“-Пирин – Натали Стефанова. Зала за динозаври ще има следващата година в Природонаучния музей в Пловдив. Тя ще е специално пригодена за поставянето на експонати от периода ранната креда. Ще чуем повече в любопитния репортаж на Цветана Тончева, от Радио Фокус Пловдив. \r\nЗапочнете деня информирани! Тези и още теми - в „Добро утро, България“ от 06.00 до 10.00 часа на 29 ноември, с водещ Елеонора Чолакова.", "date": "2018.11.29", "title": "Акценти в сутрешния блок „Добро утро, България“ по Радио „Фокус“ на 30 ноември"}
{"url": "http://www.focus-news.net/news/2018/11/29/2596341/ministar-tsetska-tsacheva-svikva-saveshtanie-na-4-dekemvri-vav-vrazka-s-publikuvanite-preporaki-na-ombudsmana-maya-manolova-otnosno-usloviyata-v-aresta-na-ulm-r-gvekilski-2.html", "text": "Във връзка с публикуваните препоръки на Омбудсмана на Републиката, относно условията в ареста на ул.“М-р Г.Векилски“ №2, министър Цецка Цачева свиква на 4 декември (вторник) в 14.00 часа съвещание с ръководствата на Прокуратурата, МВР, Главна дирекция „Изпълнение на наказанията“ и Областна служба „Изпълнение на наказанията“ - София. На срещата ще бъде поканен и омбудсманът на Републиката Мая Манолова. Това съобщиха от  пресцентъра на Министерството на правосъдието. \r\nПо повод призив в социалните мрежи Министерството на правосъдието да допусне телевизии до помещенията на двата ареста в София на бул. „Г.М. Димитров“ №42 и на ул. “М-р Г.Векилски“ №2, с цел заснемате на условията там, от министерството уведомяват следното: \r\nДвата ареста са част от система със специален режим на контрол и охрана и достъпът до тях е строго регламентиран в законови и подзаконови актове.  \r\nПо отношение срещи на подсъдими и обвиняеми, режимът за това е регламентиран в Закона за изпълнение на наказанията и задържането под стража. Според него „право на достъп до обвиняемите и подсъдимите имат прокурорът, разследващият орган, съдиите, експертите, адвокатите, защитниците и поверениците по делото“ \r\nРежимът за допускане на медии при арестанти също е записан в закона. „Срещи на обвиняеми и подсъдими с представители на средствата за масово осведомяване се допускат след писмено разрешение на съответния прокурор или съд.“", "date": "2018.11.29", "title": "Министър Цецка Цачева свиква съвещание на 4 декември във връзка с публикуваните препоръки на омбудсмана Мая Манолова относно условията в ареста на ул.“М-р Г.Векилски“ №2"}
{"url": "http://www.focus-news.net/news/2018/11/29/2596343/georgi-gyokov-bsp-byudzhet-2019-ne-reshava-problemite-s-demografiyata-s-dohodite-i-bednostta-upravlyavashtite-sa-operirani-ot-sotsialna-chuvstvitelnost.html", "text": "Бюджет 2019 не решава проблемите с демографията, с доходите и бедността – управляващите са оперирани от социална чувствителност. Това каза народният представител от ПГ на „БСП за България“ и заместник-председател на Социална комисия Георги Гьоков в интервю за предаването „Червена линия“ на  Радио Фокус“.  „Управляващите твърдят, че е най-социален бюджетът, защото са увеличили разходите в относителни цифри, разходите за социалната политика, но като процент от бюджета, се намаляват тези разходи. В никакъв случай не може да се твърди, че бюджетът е социален. Зададох на няколко пъти въпросите с бюджета на републиката, с бюджета на ДОО и на НЗОК дали българинът ще живее следващата година по-добре; дали ще бъдат по-адекватни пенсиите му, отколкото са сега; дали ще бъде лекуван по-добре; дали социалните плащания, залегнали в трите бюджета, ще бъдат по-добри?“, попита Гьоков. Според него отговорите на всички въпроси е не и управляващите сериозно трябва да се замислят какво правят в социалната сфера, а не само да твърдят, че бюджетът им е социално ориентиран или социален. „Въобще не може да се говори за такова нещо. Сегашните управляващи са оперирани от социална чувствителност и проблемите на хората в България не са им приоритет“, коментира още народният представител от БСП. Той постави на първо място като проблем демографската криза, на второ място доходите, а на трето място бедността и неравенствата. „Тези неща са взаимно свързани. Сегашният бюджет не дава никакви решения по тези най-големи три проблема на българите. След тях се нареждат разбира се, здравеопазването, образованието, пенсионната система. За съжаление управляващите не предоставят адекватни социални защити и когато говорят, че това е най-социалния бюджет, това предизвиква у мен само смях“, допълни още Гьоков.  \r\nДеница КИТАНОВА Пълния текст на интервюто четете в „Мнение”", "date": "2018.11.29", "title": "Георги Гьоков, БСП: Бюджет 2019 не решава проблемите с демографията, с доходите и бедността – управляващите са оперирани от социална чувствителност"}
{"url": "http://www.focus-news.net/news/2018/11/29/2596342/api-otvoreni-sa-ofertite-za-izrabotvane-na-tehnicheski-proekti-pri-remonta-na-blizo-111-kilometra-patishta.html", "text": "Отворени са оферти в обществената поръчка за избор на изпълнител за изработване на технически проект за основния ремонт на близо 111 километра от републиканската пътна мрежа. Това съобщиха от пресцентъра на  Агенция \"Пътна инфраструктура\" . Въз основа на проектите, които ще бъдат направени, след това ще се рехабилитират 2,4 км от пътя Кърджали - Маказа в град Кърджали, близо 33 км от пътя Самоков - Ихтиман, около 54 километра от пътя Бургас - Царево и над 22 км от пътя Рудозем - Смолян. Общата индикативна стойност на поръчката за проектиране е близо 1,7 млн. лв. без ДДС. Средствата са от бюджета на АПИ.  \r\nПоръчката е в четири обособени позиции. \r\nОбособена позиция № 1: път І-5 Кърджали – Маказа от км 340+228 до км 342+639,41, обща дължина 2,411 км. Индикативната стойност е 34 хил. лв. без ДДС Отворените оферти са на: \r\n- „Проджект планинг енд мениджмънт“ ООД; \r\n- „Трафик холдинг“ ЕООД; \r\n- „Москонсулт“ ООД; \r\n- „Рутекс“ ООД; \r\n- „Трансконсулт-22“ ООД; \r\n- „Мости България“ ООД; \r\n- „Виа План“ ЕООД; \r\n- „Илия Бурда“ ЕООД. \r\nОбособена позиция № 2: път ІIІ-822 Самоков – Живково – Ихтиман от км 2+100 до км 32+260 и от км 33+007,77 до км 35+700, обща дължина 32,853 км. Индикативната стойност е 425 хил. лева без ДДС.  \r\nОтворените предложения са на: \r\n- „Инфраконструкт“ ООД; \r\n- „Инжконсултпроект“ ООД; \r\n- „Пътпроект 2000“ ООД; \r\n- Обединение „Ий кей инфра“ ДЗЗД, в което са: “Инфра про Конскулт“ООД и „Ий Кей Джей Кънсълтинг Енджиниърс“ ЕООД; \r\n- „Пътпроект“ ЕООД; \r\n- Обединение по ЗЗД „София-Прага“, в което са: „Консулт 2000“ ООД и „Метропроект Прага“ АД; \r\n- „Мости Кановице“. \r\nОбособена позиция № 3: път ІI-99 Бургас – Созопол - Царево от км 0+000 до км 20+504, от км 20+504 до км 28+514 (вариант Алепу) и от км 32+934 (съответства на км 28+514) до км 58+000, обща дължина 53,580 км. Индикативната стойност е 910 хил. лева без ДДС.  \r\nОтворените предложения са на: \r\n- ДЗЗД „Трафик контролс“, в което са: „Трафик Холдинг“ ЕООД и „Контролс“ ООД; \r\n- „Инфраконструкт“ ООД; \r\n- „Рутекс“ ООД; \r\n- „Трансконсулт-22“ ООД; \r\n- „Виа План“ ЕООД; \r\n- Обединение по ЗЗД „София-Прага“, в което са: „Консулт 2000“ ООД и „Метропроект Прага“ АД; \r\n- „Илия Бурда“ ЕООД. \r\n- „Мости Кановице“. \r\nОбособена позиция № 4: път ІIІ-868 Рудозем - Смолян от км 0+000 до км 20+175 и от км 20+285 до км 22+225, обща дължина 22,115 км. Индикативната стойност е 290 хил. лева без ДДС. Отворените предложения са на: \r\n- „Проджект планинг енд мениджмънт“ ООД; \r\n- „Джи М инженеринг“ ЕООД; \r\n- „Инжконсултпроект“ ООД; \r\n- „Пътпроект 2000“ ООД; \r\n- Обединение „Ий кей инфра“ ДЗЗД, в което са: “Инфра про Конскулт“ООД и „Ий Кей Джей Кънсълтинг Енджиниърс“ ЕООД; \r\n- „Мости България“ ООД; \r\n- „Пътпроект“ ЕООД; \r\n- „Би ес проект“ ЕООД. \r\nИзпълнителят ще трябва да изготви инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност.", "date": "2018.11.29", "title": "АПИ: Отворени са офертите за изработване на технически проекти при ремонта на близо 111 километра пътища"}
{"url": "http://www.focus-news.net/news/2018/11/29/2596335/api-vazstanoveno-e-dvizhenieto-po-pat-iii-2904-durankulak-kardam-za-prevoznite-sredstva-do-35-tona.html", "text": "Възстановено е движението по третокласния път III-2904 Дуранкулак – Кардам за превозните средства до 3,5 тона. Това съобщиха от пресцентъра на  Агенция \"Пътна инфраструктура\" . Преминаването по него беше ограничено късно снощи заради снегонавявания. Снегопочистваща техника днес разчиства близо 9-километровия участък между селата Рогозина и Спасово. От силния вятър в отсечката имаше преспи над 1 метър. Работата по уширението на пътя продължава. \r\nШофьорите, на които им предстои пътуване, трябва да тръгват с автомобили подготвени за зимни условия, да карат внимателно и със съобразена скорост. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на останалите водачи. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.29", "title": "АПИ: Възстановено е движението по път III-2904 Дуранкулак - Кардам за превозните средства до 3,5 тона"}
{"url": "http://www.focus-news.net/news/2018/11/29/2596337/dragomir-stoynev-bsp-da-ne-bi-otnemaneto-na-nso-na-maya-manolova-da-e-zaradi-badeshti-izbori.html", "text": "Да не би отнемането на НСО на Мая Манолова да е заради бъдещи избори. Това каза зам.-председателят на  ПГ на „БСП за България“ Драгомир Стойнев в дебата по преходните и заключителни разпоредби в Закона за държавния бюджет, чрез които се предлага чрез Закона за НСО да отпадне охраната на омбудсмана, предаде репортер на  Агенция „Фокус“ . „Всички ние тук избрахме Мая Манолова за омбудсман. Добре, една част от ГЕРБ, знаем, че и вие гласувахте за нея. Това е човекът, който наистина си върши работата много-много добре. Неслучайно, има такова голямо одобрение. Не можете да го отречете. Нейните доклади в парламента ги гласуваме единодушно и ги одобряваме. Сега изведнъж обаче НСО трябва да спести разходи и се оглеждаме точно в лицето на Мая Манолова. Няма как да не си зададем няколко въпроса. Дали първо това не е по политическа причина, защото преди малко г-жа Стоянова се обърка. Може да ви дърпат ушите, г-жо Стоянова, защото за вас най-популярният човек трябва да е министър-председателят“, каза Стойнев във връзка с думите на Менда Стоянова, че най-обичаният човек в държавата не би трябвало да се пази. „Истината е, че сред народа най-популярният човек е Мая Манолова“, обясни Стойнев. По думите му това е човек, който е обичан и харесван. „Мая Манолова за разлика от други омбудсмани не стои в кабинета си да приема хора, а пътува из страната постоянно. Нормално е тя да пътува много повече и от вас и да се среща с хората. Нормално е да има и конкретна охрана“, обясни Стойнев. Той попита да не би да има друга причина, а именно заради евентуални бъдещи избори. „Жалко е, смешно е, че точно тук намерихте да ограничавате хората, които да ползват НСО. Искам да попитам патриотите, защо мълчите, няма ли да попитате нещо друго? Всички ще подкрепите вкупом да се отнеме охраната на Мая Манолова. Много е лесно, когато става въпрос за една жена\", коментира още Драгомир Стойнев. \r\nДеница КИТАНОВА", "date": "2018.11.29", "title": "Драгомир Стойнев, БСП: Да не би отнемането на НСО на Мая Манолова да е заради бъдещи избори"}
{"url": "http://www.focus-news.net/news/2018/11/29/2596340/toma-bikov-gerb-imam-chuvstvoto-che-plamennata-zashtita-na-maya-manolova-beshe-nominatsiya-za-nov-lider-na-bsp.html", "text": "Очаквах такава пламенна защита от БСП, но не чак толкова. Имам чувството, че това беше номинация за нов лидер на БСП. Това каза депутатът от ПГ на ГЕРБ Тома Биков в дебатите по предложението омбудсманът да не се охранява по Закона за Националната следствена служба, предаде репортер на  Агенция „Фокус“ . „Корнелия Нинова отсъства и вие започвате някакъв пълзящ преврат. След като не успяхте да свалите правителството, явно сте решили да свалите лидера си“, заяви той. „Не съм чул Мая Манолова да е била застрашена. Пазим я като писано яйце, не я даваме“, коментира Тома Биков. „Пожелавам успех на БСП начело с Мая Манолова“, каза още депутатът. „Тогава може би ще имаме активна, конструктивна и силна опозиция още поне 10 години“, посочи Биков.  \r\nБиляна ИВАНОВА", "date": "2018.11.29", "title": "Тома Биков, ГЕРБ: Имам чувството, че пламенната защита на Мая Манолова беше номинация за нов лидер на БСП"}
{"url": "http://www.focus-news.net/news/2018/11/29/2596350/plovdiv-22-godishen-mazh-e-zadarzhan-za-opit-za-grabezh-sled-zaplaha-s-pistolet-v-rayona-na-spirka-na-gradskiya-transport.html", "text": "Мъж е задържан в Първо Районно управление на МВР - Пловдив непосредствено след опит за грабеж. Това съобщиха от  ОДМВР - Пловдив . Малко след полунощ извършващият обход на бул. „Никола Вапцаров“ полицейски автопатрул реагирал на сигнал от 22-годишен младеж, че в района на спирка на градския транспорт непознат направил неуспешен опит да отнеме парите и портфейла му след заплаха с пистолет. В резултат на незабавните професионални действия минути по-късно в районното управление бил отведен 45-годишен жител на областния град. От него е иззето газово оръжие. Образувано е досъдебно производство, уведомена е прокуратурата.", "date": "2018.11.29", "title": "Пловдив: 22-годишен мъж е задържан за опит за грабеж след заплаха с пистолет в района на спирка на градския транспорт"}
{"url": "http://www.focus-news.net/news/2018/11/29/2596346/veliko-tarnovo-obshtinata-iziska-neprekasnati-izmervaniya-na-chistotata-na-vazduha-kray-kvartalite-buzludzha-i-cholakovtsi.html", "text": "Община Велико Търново предприе поредица от мерки за гарантиране на чистотата на въздуха в района на кварталите в старопрестолния град, разположени близо до Южната промишлена зона, съобщиха от пресцентъра на  Общината . Действията са както във връзка с инвестиционно предложение от „Кроношпан“ за увеличаване на производствения капацитет, така и с политиката за подобряване на чистотата на въздуха. Общинската администрация е поискала от Изпълнителната агенция по околна среда /ИАОС/ поставянето на автоматичен пункт за контрол на качеството на атмосферния въздух, който да бъде в района на площадката на предприятието. Именно този орган стартира в края на миналата година процедура по издаване на комплексно разрешително на компанията.  \r\nПо-рано през настоящата година заявлението на инвеститора бе публикувано на сайта на Община Велико Търново за мнения, становища и предложения от заинтересовани лица. За този период в общинска администрация не са постъпвали забележки и възражения по представената документация. В рамките на тази процедурата Община Велико Търново направи искането за разполагане на автоматичен пункт за непрекъснат мониторинг на изпусканите емисии, чрез който да бъде осъществяван контрол на качеството на атмосферния въздух. Към днешна дата се очаква Агенцията за околна среда да издаде комплексното разрешително. \r\nНа два пъти през последните две години Община Велико Търново се произнася с отрицателни становища по доклада за въздействие върху околната среда на инвестиционното намерение, който бе разглеждан от РИОСВ – В. Търново. В становищата си общинската администрация е изискала намаляване и постигане на минимални стойности на вредните емисии, както и поставяне  на системи за непрекъснат мониторинг на всички изпускащи устройства.  \r\nПрез миналата година Общинска администрация изисква от РИОСВ допълнително, паралелно замерване за показателите за качество на атмосферния въздух в района на квартал „Чолаковци“, което бе извършено от мобилна станция към регионална лаборатория Русе. Данните са публично достъпни на интернет страницата на общината:  . Резултатите, измерени в пункта на РИОСВ, са публикувани на страницата на РИОСВ – В. Търново и са достъпни през сайта на общината:  . \r\nСпоред показателите, през 2017 спрямо 2016 година намалява броят на дните през годината, в които е отчетено превишаване на средната дневна норма за фини прахови частици, като за миналата година подобни случаи е имало в 44 от 365 дни и всички са били отчетени през есенно-зимния сезон.", "date": "2018.11.29", "title": "Велико Търново: Общината изиска непрекъснати измервания на чистотата на въздуха край кварталите „Бузлуджа“ и „Чолаковци“"}
{"url": "http://www.focus-news.net/news/2018/11/29/2596347/blagoevgrad-v-rayona-na-kresnenskoto-defile-i-prohoda-predel-e-povishena-opasnostta-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистраала „Струма“ в областта. Няма регистрирани тежки пътни инциденти през изминалия ден по пътищата от републиканската пътна мрежа в региона. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в областния град. Натоварено е движението в областния център. Задръствания се образуват на моменти на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2018.11.29", "title": "Благоевград: В района на Кресненското дефиле и прохода Предел е повишена опасността от падащи камъни"}
{"url": "http://www.focus-news.net/news/2018/11/29/2596344/parlamentat-reshi-ombudsmanat-da-ne-izpolzva-transport-na-nso.html", "text": "През държавния бюджет парламентът измени Закона за Националната служба за охрана, предаде репортер на  Агенция „Фокус“ . Депутатите решиха на омбудсмана да не се осигурява специализиран транспорт на НСО. „За“ гласуваха 113 народни представители, а 57 бяха „против“. По закона на транспорт от НСО имат право членовете на Министерския съвет, на Конституционния съд, заместник-председателите на Народното събрание, председателя на Върховния касационен съд, председателя на Върховния административен съд и кмета на столицата. \r\nОт БСП предложиха кметът на София също да не използва транспорт от НСО, но депутатите го отхвърлиха. Предложението на ДПС на омбудсмана да не се отнема транспорта от НСО също не беше прието. \r\nБиляна ИВАНОВА", "date": "2018.11.29", "title": "Парламентът реши омбудсманът да не използва транспорт на НСО"}
{"url": "http://www.focus-news.net/news/2018/11/29/2596349/ruse-vazstanoveno-e-dvizhenieto-po-pat-iii-5201-nov-grad-piperkovo.html", "text": "Възстановено е движението по път III-5201 Нов град - Пиперково. Това съобщиха от пресцентъра на  Агенция \"Пътна инфраструктура\" .", "date": "2018.11.29", "title": "Русе: Възстановено е движението по път III-5201 Нов град - Пиперково"}
{"url": "http://www.focus-news.net/news/2018/11/29/2596351/pregled-na-mezhdunarodnite-novini-do-18-chasa-agentsiya-fokus.html", "text": "Москва не вижда необходимост от посредничество за нормализацията на отношенията между Руската федерация и Украйна. Тези, които искат да помогнат, биха могли да повлияят на Киев. Това заяви говорителят на Кремъл Дмитрий Песков пред журналисти в Москва, предава  РИА Новости . \r\n„Москва е признателна на всички, които допринасят за деескаланцията на напрежението, провокирано от украинската страна. Но не вижда необходимост от каквито и да било посреднически усилия: желаещите и притежаващите такава възможност може да помогнат, като окажат въздействие на официален Киев“, подчерта Песков. \r\nПо-рано държавният глава на Турция Реджеп Тайип Ердоган предложи да поеме ролята на посредник за уреждането на Керченската криза. \r\n***  Държавната гранична служба на Украйна реши да ограничи достъпа до Крим за всички чуждестранни граждани, предава  TACC , като се позовава на изявление на службата пред местната редакция на BBC. \r\nСчитано от днешна дата, 29 ноември 2019 г., границата на Украйна с Крим ще имат възможност да пресичат само украински граждани, става ясно от разпространения текст.  \r\nОграниченията ще важат за срока военното положение, което влезе в сила на 28 ноември. \r\n***  Министърът на външните работи на ФРГ Хайко Маас отхвърли призивите на украинския президент Петро Порошенко за изпращане на германски военни кораби в Азовско море, съобщава националният ежедневник  Die Frankfurter Allgemeine Zeitung . \r\n„Разбирам притесненията, които Украйна има“, увери германският социалдемократ, като подчерта, че действията на руските военни са непропорционални и нямат правно основание. „Не искаме милитаризация на конфликта, искаме политически процес\", подчерта Маас. Според Министерството на отбраната в Берлин в момента няма германски военни кораби в Черно море. \r\nПо-рано държавният глава на Украйна подчерта, че Германия е „един от най-близките ни съюзници“. Той изрази надежда, че „страните от НАТО имат готовност да изпратят кораби в Азовско море, за да помогнат на Украйна при необходимост и да гарантират сигурността й“. Коментирайки очакванията си от Германия, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“. \r\n***  Опозицията в Грузия отхвърли резултатите от президентските избори в страната, съгласно които Саломе Зурабишвили е новият държавен глава, предава  AFP . \r\nКандидатът на грузинската опозиция Григол Вашадзе отхвърли резултатите от президентските избори и призовава гражданите към протести. \r\n„Не признаваме резултатите от изборите, изискваме провеждането на бързи парламентарни избори\", заяви Вашадзе в телевизионно изявление.  Той подкани грузинците към „масова мирна демонстрация“, която ще се проведе в неделя в центъра на Тбилиси. \r\nКандидатът на управляващата в Тбилиси партия „Грузинска мечта“ Саломе Зурабишвили се е ползвала с неправомерно предимство на президентските избори. Това е заключението на представителите на Организацията за сигурност и сътрудничество в Европа (ОССЕ), наблюдавали гласуването в страната. \r\nОССЕ твърди, че Зурабишвили е имало предимство пред конкурентите си заради злоупотреба с административни ресурси. Каква точно не се пояснява. Все пак наблюдателите на ОССЕ определят президентските избори в Грузия като „конкурентни“, а кандидатите за висшия държавен пост са имали възможност да проведат свободно кампанията си. \r\n***  Водени от конник, издигнал гръцко знаме, около 1000 ученици от средните училища се включиха в шествие в северния пристанищен град Солун срещу правителствените усилия за прекратяване на спора за името на Бившата югославска република Македония, съобщава електронното издание на атинския ежедневник  Kathimerini . \r\nПротестиращите развяваха гръцки знамена и скандираха националистически лозунги не само срещу Македония, но и срещу Албания, подчертават от редакцията.  \r\nПротестът бе организиран от ученици от десетки гимназии в Солун и околните му райони, които в продължение на дни остават затворени в знак на протест срещу предложената сделка за нормализиране на отношенията с Македония.  \r\nГръцкото правителство обвини дясната партия „Златна зора\" в иницииране на протестите. \r\n***  В специално изявление правителството в Прищина отхвърли твърденията, че 100-процентните мита върху вноса на продуктите от Сърбия и Босна и Херцеговина са насочени срещу косовските сърби, предава телевизионният канал  RTK Live . \r\n„Твърденията и изявленията от Косово и от чужбина, че 100-процентовите мита върху стоки от Сърбия и Босна и Херцеговина са насочени срещу сръбските граждани на Косово, не са верни и не отразяват истинската цел на решението, взето от правителството на Република Косово. Това суверенно решение, взето от Косово, е резултат от продължаващите препятствия, които Сърбия издига пред нашата страна\", се казва в изявлението на кабинета в Прищина. \r\n***  Турция може да бъде изключена от програмата за производството на изтребителите F-35, ако продължи с изпълнението на сделката за доставките на руските зенитно-ракетни системи С-400 „Триумф“. Това са предупрежденията, съдържащи се в доклад на Пентагона, съобщава електронното англоезично издание на турския вестник  Daily Sabah . \r\nС оглед споразумението за С-400, Конгресът на САЩ одобри законодателни промени, които позволиха налагането на забрана за продажбата на F-35 на Турция до момента, в който Пентагонът не представи доклад за турско-американските отношения. \r\nВ документа Пентагонът подчертава „уникалната геостратегическа позиция на Турция в югоизточния фланг на НАТО\", което е изтъкнато като основна причина, поради които Вашингтон и Анкара споделят значителни регионални интереси. Докладът подчерта надеждния план на Турция да увеличи годишните разходи за отбрана до два процента от БВП, ключово искане на американския президент Доналд Тръмп от съюзниците в НАТО.„Въпреки двустранното напрежение, Турция остава военен партньор в много области\", признава Пентагонът, като определя Анкара като „критичен съюзник на НАТО\". \r\nНо в документа се съдържат предупреждения, че администрацията на Тръмп „ще направи повторна оценка на продължаващото участие на Турция като една от осемте страни-партньори, в програмата за F-35, ако тя продължи с доставките на С-400“. Освен това придобиването на руските системи може да доведе до санкции срещу Анкара от страна на САЩ и би могло да повлияе на покупката на други оръжия от Турция, става ясно още от текста. \r\nВ опит да отдалечи Анкара от сделката с руснаците, Вашингтон „разработи алтернативен пакет, за да предостави на Турция силна, способна\" система за противоракетна отбрана, която да е съвместима с оборудването на НАТО. Според Пентагона „е от съществено значение да се осигури истинска алтернатива, която да насърчи Турция да се отдръпне от вредното придобиване на С-400\". \r\nТурция е важен партньор в международната програма за F-35 и е единственият източник в света за някои от частите на бойния самолет. Тя е част от нея от 1999 г. насам, като оттогава насетне отбранителната й индустрия заема активна роля в производството на самолети и  инвестира 1,25 млрд. долара в развитието на изтребителя. \r\n***", "date": "2018.11.29", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/29/2596355/mon-podpisan-e-aneks-kam-kolektivniya-trudov-dogovor-s-koyto-uchitelskite-zaplati-se-uvelichavat-s-20-ot-1-yanuari-2019-g.html", "text": "Индивидуалните работни заплати на педагогическите специалисти се увеличават с не по-малко от 20% от 1 януари 2019 година. Това предвижда подписаният Анекс към Колективния трудов договор (КТД) за системата на предучилищното и училищното образование, съобщиха от пресцентъра на  МОН . \r\nОт 01.01.2019 г. минималната основна работна заплата за директор на директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател -1005 лв.  \r\nПредвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.  \r\nАнексът предвижда промяна и при назначаването на психолози, педагогически съветници или социални работници. 1 щатна бройка ще се разкрива при над 350 ученици в училище, а не както до сега при над 400 ученици, а 2 щатни бройки – при над 800 ученици,  до сега това се правеше при над 900 ученици в училище.  \r\n“С този анекс изпълняваме ангажиментите си към учителите, всички те са най-важни за системата“, заяви при подписването министърът на образованието и науката Красимир Вълчев.  \r\nПо думите на председателя на Синдиката на българските учители (СБУ) Янка Такева през тази година са договорени най-добрите финансови параметри за образованието.  \r\nПредседателят на Съюза на работодателите в системата на образованието Надежда Николчева отбеляза, че образованието е приоритет и увеличението на учителските заплати го доказва.", "date": "2018.11.29", "title": "МОН: Подписан е Анекс към Колективния трудов договор, с който учителските заплати се увеличават с 20% от 1 януари 2019 г."}
{"url": "http://www.focus-news.net/news/2018/11/29/2596352/sliven-pri-zimni-usloviya-se-osashtestvya-dvizhenieto-po-patishtata-v-oblastta-nyama-vavedeni-ogranicheniya.html", "text": "При зимни условия се осъществя движението по пътищата в област Сливен, съобщиха от  Областното пътно управление . Няма въведени ограничения, пътищата са нормално проходими за сезона. Суха е настилката на автомагистрала „Тракия“. Видимостта е добра. По планинските и усойните места пътните настилки са мокри, но обработени. Общо 13 машини са почиствали пътищата в областта през деня.", "date": "2018.11.29", "title": "Сливен: При зимни условия се осъществя движението по пътищата в областта, няма въведени ограничения"}
{"url": "http://www.focus-news.net/news/2018/11/29/2596353/ognyan-stoyanov-bsp-gorna-oryahovitsa-ot-bsp-gorna-oryahovitsa-nastoyavat-za-referendum-zaradi-problemi-sas-smetopochistvaneto-v-obshtinata.html", "text": "От БСП – Горна Оряховица настояват за референдум заради проблеми със сметопочистването в общината. Това каза за предаването „Червена линия“ на  Радио „Фокус“  Огнян Стоянов, председател на БСП - Горна Оряховица и общински съветник. „От 10 години сметопочистването и сметоизвозването се извършва от една и съща фирма, чийто договор изтича през февруари 2019 г.“, обясни той.  \r\n„Както в населените места на общината, така и в града, сме свидетели, че  това се прави с допотопна техника, с разнебитени и повредени контейнери. Свидетели сме как не се изпълняват графиците за миене и метене. Същевременно ние сме една от най-замърсените общини с най-много прахови частици в атмосферата. Групата общински съветници от БСП предлага тази дейност да се извършва от Общинско предприятие. Точно това е и основното питане в референдума, който се предлага. Считаме, че е редно да се допитаме до хората“, каза още той. \r\nОгнян Стоянов определи като недопустимо от страна на кмета обявяването на обществена поръчка за дейността, без това да е обсъдено и съгласувано,  защото става въпрос за разход от близо  3 млн. лв. за следващите 5 години. „По този начин следващото управление в общината ще трябва да се съобразява с това“, обобщи той и изрази убеденост, че идеята за референдум ще бъде разгледана на заседание на Общинския съвет през декември.", "date": "2018.11.29", "title": "Огнян Стоянов, БСП - Горна Оряховица: От БСП – Горна Оряховица настояват за референдум заради проблеми със сметопочистването в общината"}
{"url": "http://www.focus-news.net/news/2018/11/29/2596345/georgi-svilenski-bsp-kakvo-shte-pravyat-upravlyavashtite-kogato-maya-manolova-stane-kmet-na-sofiya-nali-ne-ochakvat-che-sledvashtiyat-shte-e-ot-gerb.html", "text": "Какво ще правят управляващите, когато Мая Манолова стане кмет на София - нали не очакват, че следващият кмет на столицата ще е от ГЕРБ. Това каза зам.-председателят на ПГ на „БСП за България“ Георги Свиленски в отрицателен вот след приемане на предложението за отпадане използването на специализиран транспорт на НСО за омбудсмана Мая Манолова, предаде репортер на  Агенция „Фокус“ . Той заяви, че е гласувал против това предложение. „Сега, когато отнемате ползването на НСО от омбусмана, защото се плашите от рейтинга ѝ - какво ще направите септември месец, ако г-жа Манолова стане кмет на София? А, какво ще правите тогава? Защо не послушахте г-н Стойнев, когато ви предложи да отпадне НСО-то за кмета на София. Нали не си мислите, че кметът на София ще бъде от ГЕРБ?“, попита още Свиленски. Той предложи да бъде прегласувано предложението на Драгомир Стойнев и Мая Манолова да бъде лишена от всякакъв транспорт през целия ѝ политически път, докато ГЕРБ управлява. Председателстващият пленарното заседание проф. Явор Нотев заяви, че няма как да се подложи това предложение на прегласуване.  \r\nДеница КИТАНОВА", "date": "2018.11.29", "title": "Георги Свиленски, БСП: Какво ще правят управляващите, когато Мая Манолова стане кмет на София - нали не очакват, че следващият ще е от ГЕРБ"}
{"url": "http://www.focus-news.net/news/2018/11/29/2596354/veliko-tarnovo-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Велико Търново, предаде репортер на  Радио „Фокус“ – Велико Търново . Пътните настилки са мокри и хлъзгави, на по-високите и усойни места – заледени, но се обработват. Времето е облачно. Температурата е минус 5 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR1235 (за Полски Сеновец) – път I-5 Полски Тръмбеш – път-502 – Обединение, и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици, за срок до 18.00 часа на 30 ноември. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.29", "title": "Велико Търново: Проходими при зимни условия са пътищата на територията на областта"}
{"url": "http://www.focus-news.net/news/2018/11/29/2596359/sliven-oblastniyat-upravitel-chavdar-bozhurski-prie-predstaviteli-na-initsiativen-komitet-vav-vrazka-sas-slivenskite-mineralni-bani.html", "text": "Областният управител на Сливен Чавдар Божурски прие представители на инициативен комитет във връзка със Сливенските минерални бани. Това съобщиха от  Областната администрация . \r\n„Държавните имоти на Сливенските минерални бани могат да бъдат отдавани под наем или да бъдат обявени за продажба при съответните процедури, по реда на Закона за държавната собственост, стига да има заявени инвеститорски намерения. Това са възможностите“, заяви областният управител Чавдар Божурски след срещата си с представители на инициативен комитет, ангажиран със съдбата на балнеолечебния комплекс. Бившият директор на държавния санаториум „Жива вода“ Кръстьо Николов, адвокат Елена Христова, бизнесдамата Петя Добрева и общественикът Христо Батинков са отправили въпроси относно бъдещето на комплекса. \r\n„Възложил съм задача подробният  устройствен план да бъде нанесен на кадастралната карта, след което на имотите ще бъдат издадени актове за държавна собственост. Едва след това може да се извършва разпореждане със собствеността или отдаването й под наем, по прозрачни процедури, ясно регламентирани в закона“, каза още Чавдар Божурски. Той подчерта, че ръководената от него администрация е готова да окаже всякакво съдействие на потенциалните инвеститори, най-малко по отношение на намеренията им, свързани с инфраструктурата. „Развитието на Сливенските минерални бани вълнува всеки жител на града, нас – също. Работим в координация с ръководството на общината“, заяви още областният управител. В отговор на отправен въпрос той припомни, че с решение на Министерски съвет от 2011 г. минералните извори са предоставени за управление на Община Сливен за срок от 25 години.", "date": "2018.11.29", "title": "Сливен: Областният управител Чавдар Божурски прие представители на инициативен комитет във връзка със Сливенските минерални бани"}
{"url": "http://www.focus-news.net/news/2018/11/29/2596361/ministar-predsedatelyat-boyko-borisov-se-sreshtna-s-predsedatelya-na-kamarata-na-savetnitsite-v-marokanskiya-parlament.html", "text": "Висока оценка за състоянието и перспективите за развитие на приятелските отношения между България и Мароко поставиха по време на срещата си министър-председателят Бойко Борисов и председателят на Камарата на съветниците (Горната камара) на мароканския парламент Абделхаким Беншамаш. Това съобщиха от  правителствената информационна служба . Борисов и Беншамаш изразиха задоволство от активизирането на контактите през последните години, включително между парламентите на двете страни. „Мароко е един от значимите и ключови фактори за стабилността в региона. Избраният и последователно следван от страната ви модел на модернизация и демократизация може да бъде пример за развитието на други държави в региона и в арабския свят“, заяви премиерът Бойко Борисов пред председателя на Горната камара на мароканския парламент Абделхаким Беншамаш. \r\nВ разговора си двaмата обсъдиха мястото и ролята на Мароко в международен и регионален план като акцент бе поставен върху усилията, които страната полага за укрепването на сигурността и стабилността на Африканския континент.", "date": "2018.11.29", "title": "Министър-председателят Бойко Борисов се срещна с председателя на Камарата на съветниците в мароканския парламент"}
{"url": "http://www.focus-news.net/news/2018/11/29/2596356/gabrovo-zaledeni-na-mesta-sa-patnite-nastilki-e-na-teritoriyata-na-oblastta.html", "text": "Заледени на места са пътните настилки е на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътищата се почистват и обработват. Времето е облачно. Температурата на въздуха е минус 3°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м. Обходният маршрут е по пътя граница с област Ловеч – Кормянско - Малък Вършец, при км 46+800 - по общински път до III-403 в село Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е определен по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019 г. \r\nНадежда КРЪСТЕВА", "date": "2018.11.29", "title": "Габрово: Заледени на места са пътните настилки е на територията на областта"}
{"url": "http://www.focus-news.net/news/2018/11/29/2596358/donald-tramp-pred-reporteri-v-beliya-dom-forumat-na-g-20-e-mnogo-podhodyasht-moment-za-sreshta-s-putin.html", "text": "Държавният глава на САЩ Доналд Тръмп подчерта, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин, предава  AFP . \r\n„Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом. \r\nПо-рано през деня и руснаците потвърдиха провеждането на срещата. Тя ще се състои на 1 декември, неделя, а за преговорите между двамата световни лидери са предвидени два часа, разкри пред местна агенция източник в една от делегациите. \r\nПрезидентите ще обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Преговорите тет-а-тет ще продължат около 20 минути, след което в дискусиите ще се присъеднят ключови членове на двете делегации.   \r\nПредходната пълноформатна среща между Путин и Тръмп се проведе през юли във финландската столица Хелзинки, припомня агенцията. Тереза Герова", "date": "2018.11.29", "title": "Доналд Тръмп пред репортери в Белия дом: Форумът на Г-20 е много подходящ момент за среща с Путин"}
{"url": "http://www.focus-news.net/news/2018/11/29/2596357/smolyan-ostava-v-sila-ogranichenieto-za-tezhkotovarni-avtomobili-nad-12-t-prez-prohoda-prevala.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Температурата на въздуха е отрицателна. Снежната покривка по високите части в Родопите е около 10-15 см. Остава в сила въведеното ограничение за движение на тежкотоварни автомобили над 12 това да се движат без ремаркета и полуремаркета през прохода Превала. През другите проходи в областта няма въведени ограничения. Пътищата са почистени и обработени със сол и пясък. През деня не са получавани сигнали за инциденти по пътищата в региона. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.29", "title": "Смолян: Остава в сила ограничението за тежкотоварни автомобили над 12 т през прохода Превала"}
{"url": "http://www.focus-news.net/news/2018/11/29/2596362/predstaviteli-na-pg-na-gerb-provezhdat-sreshta-s-maykite-na-detsa-s-uvrezhdaniya-v-narodnoto-sabranie.html", "text": "Представители на ПГ на ГЕРБ провеждат среща с майките на деца с увреждания в Народното събрание, предаде репортер на  Агенция \"Фокус\" . Срещата се провежда в стаята на ГЕРБ в парламента и е организирана от партията. От страна на ГЕРБ там са председателят на Бюджетна комисия и депутат от групата Менда Стоянова и заместник-председателят на Социална комисия и народен представител от ГЕРБ Светлана Ангелова. На срещата присъства и омбудсманът Мая Манолова.  \r\nДеница КИТАНОВА", "date": "2018.11.29", "title": "Представители на ПГ на ГЕРБ провеждат среща с майките на деца с увреждания в Народното събрание"}
{"url": "http://www.focus-news.net/news/2018/11/29/2596365/yordan-mladenov-bsp-prodalzhavat-da-se-nalivat-pari-v-edin-nereformiran-sektor-kato-zdraveopazvaneto.html", "text": "В бюджет 2019 за здравеопазване се дават повече средства, но в него не виждаме реформи, каза за  Радио „Фокус“ – Пазарджик  народният представител от „БСП за България“ Йордан Младенов. По думите му продължават да се наливат пари в един нереформиран сектор. „Ние искаме коренна промяна, не искаме болниците да са търговски дружества. В закона няма промяна, единствено с преходните и заключителните разпоредби се променят 18 законопроекта, което става без необходимото обсъждане. Този сектор остава нереформиран“, заяви Младенов. Той коментира и факта, че остават ниски средните заплати и на специалистите от други структури, каквото е Българската агенция по безопасност на храните. „Там има недофинансиране, а работят хора с висше образование и опит, които трябва да осъществяват сериозен контрол. Не може те да бъдат на средна заплата от 800 лева. Тук трябва да имаме предвид, че на много от позициите средната заплата е и под 800 лева“, отбеляза Младенов. \r\nТой посочи също, че въпреки определението на управляващите, че бюджетът за 2019 година е най-социалният, това не е така. По думи на депутата за поредна година се замразяват всички социални плащания – майчинство, помощ за деца от 1 до 4 клас, малко е увеличението и на минималната работна заплата на 560 лева. В нашият алтернативен бюджет цифрите са по-различни. Искаме минималната работна заплата да стане 640 лева. Върху нея да се изплаща майчинството през втората година. За нашите родители искаме не увеличение само с 5,7%, а преизчисление на всички пенсии към осигурителния праг за 2013 година. Това е най-добре, защото ще се увеличи не само минималната пенсия с 10-20 лева, а всички пенсии, които ще бъдат еднакво увеличени. Предлагаме да се увеличи помощта за децата. Тя да бъде не само за първокласниците, но и за тези от 2,3 и 4 клас“, коментира Младенов. Според него държавата има възможности да изпълни тези предложения и ако има необходимата политическа воля те могат да станат факт. \r\nВаня НИКОЛОВА", "date": "2018.11.29", "title": "Йордан Младенов, БСП: Продължават да се наливат пари в един нереформиран сектор като здравеопазването"}
{"url": "http://www.focus-news.net/news/2018/11/29/2596364/georgi-svilenski-bsp-byudzhetat-za-2019-g-ne-predlaga-resheniya-za-sotsialnoto-neravenstvo.html", "text": "Поредният бюджет, изготвен от управляващото мнозинство на ГЕРБ-ОП не предлага на българските граждани това,  което те очакват – повишаване на доходите, изравняване на неравенствата и подкрепа, за да живеят по-добър и спокоен живот. Това каза за предаването „Червена линия“ на Радио „Фокус“ зам. председателят на ПГ на БСП Георги Свиленски. Той допълни, че тези неща се виждат и от общата рамка на бюджета. \"Управляващите го представят като социален бюджет. Само на пръв поглед може да се каже така, от гледна точка на повишаването на отделни пера в разходната част на бюджета. В този бюджет управляващите с едната ръка дават нещо малко на българските гражданите – под формата на повишение на заплатите на учителите и повишение с 10% на заплатите на държавните служители. Но пенсиите няма да бъдат преизчислени, а ще бъдат актуализирани през месец юли, т.е. когато е минала зимата и големите плащания, и ще бъдат актуализирани само с 5,7%\", каза още Георги Свиленски.  \r\nТой коментира, че БСП са провели досега над 500 срещи с граждани по населени места и допълни, че проектът „Визия за България“ предизвиква голям интерес сред хората.", "date": "2018.11.29", "title": "Георги Свиленски, БСП: Бюджетът за 2019 г. не предлага решения за социалното неравенство"}
{"url": "http://www.focus-news.net/news/2018/11/29/2596367/dots-d-r-petar-nenkov-v-balgarskiya-istoricheski-kalendar-datata-na-podpisvaneto-na-unizitelniya-za-balgariya-nyoyski-dogovor-se-otbelyazva-kato-den-na-vsenaroden-traur-i-pokrusa.html", "text": "В българския исторически календар датата 27 ноември се отбелязва като ден на всенароден траур и покруса. Това коментира в предаването „Със славната 2-ра Тракийска дивизия-За честта на България” на  Радио „Фокус” - Пловдив  военният историк доц. д-р Петър Ненков. „На 27 ноември се навършиха 99 години от подписването на унизителния за България Ньойски мирен договор, донесъл на страната ни Втората национална катастрофа”, каза доц. д-р Ненков. \r\n„В деня на подписването на унизителния за България Ньойски диктат, на 27 ноември 1919 година в църквата „Света Неделя“ в София е отслужена панихида за загиналите по бойните полета през Първата световна война. След това в присъстващите възниква идея да направят шествие из града”, разказа Ненков. „При народния поет, при Иван Вазов!“- прокънтява глас и над 2000 души се отправят към Вазовия дом, начело с военната духова музика, която засвирила „Съюзници-разбойници“. Огромно множество с черни хоругви и плакати, в траурно шествие тръгва неутешимо по улиците на столицата. Начело бавно пристъпват видни професори от университета, известни интелектуалци, духовници от Светия синод. Покрусените хора подминават Двореца и се отправят към улица „Раковска”, където се намира Министерството на външните работи. Чиновниците излизат на балкона и се подготвят да произнесат прочувствени речи за поруганата съдба и излъганите надежди на българския народ. Но виждат само гърбовете на тълпата. \r\nНародът иска да чуе не тях, а “своя глас и съвест”- народния поет Иван Вазов. Затова отправя взор на надежда към къщата на дядо Вазов и скандира неговото име. В този момент той се намира със своя приятел, професор Иван Шишманов в отсрещния „Юнион клуб”. Когато чува апела, отправен към него от множеството, се появява на ъгловия прозорец. Вдига ръка и дал знак, че иска да говори. Настъпва  гробна тишина. И става нещо вълнуващо. Вазов с мъка произнася няколко фрази, борейки се с обзелото го вълнение: „Благодаря ви, добри българи, за овацията, която ми правите… С бодър дух трябва да посрещнем ударите на съдбата, без да се отчайваме, без да изпадаме в униние… Да бъдем всички убедени, че ще превъзмогнем нещастието си и ще създадем наскоро една нова, единна и мощно духовна България! Не се отчайвайте! Жив е българският бог!“ \r\nОпитва се да каже още нещо, за да утеши народната горест, но буца засяда в гърлото му и разперва ръце, като простреляна птица. Улавя се за перваза на прозореца, свежда глава и неудържимо заридава. Раменете му се разтърсват в силни конвулсии. И множеството заплаква с него. После коленичи на улицата и запява песента му: „Покойници, вий в други полк минахте, де няма отпуск, ни зов за борба…“. \r\n„Гледката на плачещите и отчаяни хора, прегърнали черни знамена, е неописуема. Тя единствено може да се сравни по своя трагизъм с гледката на пленените и ослепени 14 хиляди български воини от Василий Втори Българоубиец след битката край село Ключ през 1014 г., която предизвикала сърдечен удар и кончината на българския владетел Самуил”, разказа още Петър Ненков. \r\nПо думите му, непосилната мъка по разкъсаното Отечество, по братята и сестрите, останали под чуждо владичество и подложени на жестока асимилация и неописуеми репресии не може да се изкаже с думи. Тя може само да се изплаче. \r\nСтрогите клаузи на Ньойския мирен договор стягат, като в менгеме духа на българския народ и помрачават желанието му да отдаде достойна почит на стотиците хиляди герои, паднали във войните за национално освобождение и обединение 1912-1918 г. Поради тази причина от 1926 г. празникът на армията – 27 ноември и празникът на кавалерите на ордена „За храброст”- 6 май били обединени от държавното и военно ръководство на Царство България в една дата – 6 май, Гергьовден, тъй като тогавашният боен празник на армията- 27 ноември съвпадал с датата на позорния Ньойски диктат, донесъл Втората национална катастрофа на България. \r\n„За да не се забравя гаврата на Великите сили със съдбата на България, във Военното училище на всяка вечерна проверка, от 1919 до 1942 г. докато трикольорът бавно се спускал по пилона, юнкер от старшия клас извиквал високо: „ Помнете Ньой! Блоковете от бъдещи офицери отговаряли хорово: Помним Ньой! Готови сме да мрем за България!“”, разказа Петър Ненков. \r\nПо думите му, всяка година на 27 ноември хората в София и други големи градове в България спускали от прозорците и балконите си черни знамена, в знак на всенародна покруса и траур по своя прекършен национален идеал. След това всичко потънало в социалистическото безвремие, когато излезли на почит други герои и други исторически дати. \r\nЦветана ТОНЧЕВА", "date": "2018.11.29", "title": "Доц. д-р Петър Ненков: В българския исторически календар датата на подписването на унизителния за България Ньойски договор се отбелязва като ден на всенароден траур и покруса"}
{"url": "http://www.focus-news.net/news/2018/11/29/2596366/nikolay-nikolaev-rspbzn-burgas-v-nachaloto-na-otoplitelniya-sezon-se-nablyudava-uvelichenie-v-broya-na-pozharite.html", "text": "В началото на отоплителния сезон се наблюдава увеличение в броя на пожарите. Това каза за  Радио „Фокус“ – Бургас  Николай Николаев, началник на Районна служба „Пожарна безопасност и защита на населението“ (РСПБЗН) – Бургас. По думите му причините за това са рязкото застудяване и все по-честата употреба на отоплителни уреди у дома.  \r\n„За съжаление, в страната вече има и загинали хора в страната, но в Област Бургас към момента няма такива случаи и се надяваме да остане така“, отбеляза Николаев. Според него изминалият сезон е бил сравнително пролетно-летен сезон е бил сравнително спокоен за екипите в Бургас, в сравнение с предходни години. „През лятото нямаше много сигнали за пожари, както по време на жътвената кампания, така и по горите, а това се дължи на по-обилните дъждове през пролетта“, обясни Николаев. По думите му за сметка на това дъждовете са донесли друг тип произшествия – паднали дървета, транспортни произшествия и пострадали хора.  \r\n„Напоследък се увеличава броят на самотно живеещите и трудно подвижни хора. Като институция ние помагаме и се отзоваваме винаги, когато са ни потърсили, но смятам, че е хубаво всеки да се обръща към тези свои близки периодично, за да се увери, че са добре“, добави Николаев. \r\nТой отбеляза също, че има случаи на запалени покриви на жилищни сгради, вследствие на неправилната употреба на пиротехнически изделия, а това обуславя необходимостта от спазване на инструкциите им за употреба. „При употреба на алкохол пиротехническите изделия трябва да се избягват,з а да не се достига до инциденти“, добави Николаев. Той каза също, че е задължително коледните светлини също да не се оставят без надзор, тъй като те също предразполагат към проблеми. „По Коледа хората често оставят незагасени светлини и свещи през цялата нощ. Моят съвет е това да не се прави, понеже може също да предизвика пожари“, каза още Николаев. \r\nМария ГЕОРГИЕВА", "date": "2018.11.29", "title": "Николай Николаев, РСПБЗН – Бургас: В началото на отоплителния сезон се наблюдава увеличение в броя на пожарите"}
{"url": "http://www.focus-news.net/news/2018/11/29/2596348/rtk-live-kosovo-sled-ostavkite-na-srabskite-kmetove-svikano-e-izvanredno-zasedanie-na-obshtinskoto-sabranie.html", "text": "Кметът на Южна Митровица Агим Бахтири призова за провеждането на извънредно заседание на общинското събрание, за да инициира промяната на закона за административните граници в усилията му да обедини двете общини в Митровица, предава телевизионният канал  RTK Live . \r\nВ писмо до общинските съветници Бaхтири обясни, че събранието се свиква след оставката на кмет на северната част Митровица Горан Ракич и „факта, че местната държавна администрация съгласно Закона за местното самоуправление на Република Косово, вече не е в сила\". \r\nБахтири подчерта, че в новата ситуация гражданите в северната част на града са оставени на  „милостта на съдбата“, без да им бъдат предоставени основни услуги. Тереза Герова", "date": "2018.11.29", "title": "RTK Live (Косово): След оставките на сръбските кметове – свикано е извънредно заседание на общинското събрание"}
{"url": "http://www.focus-news.net/news/2018/11/29/2596369/gd-granichna-politsiya-spryano-e-preminavaneto-prez-gkpp-kaynardzha-i-gkpp-kardam-zaradi-uslozhnena-meteorologichna-obstanovka.html", "text": "Спряно е преминаването през ГКПП „Кайнарджа“ и ГКПП „Кардам“ заради усложнена метеорологична обстановка. Това съобщиха от пресцентъра на  ГД „Гранична полиция“ . Към 18.00 ч. трафикът е интензивен за товарни автомобили на вход на ГКПП „Кулата“ и на изходите ГКПП „Капитан Андреево“, ГКПП „Лесово“, ГКПП „Дунав мост – Русе“, ГКПП „Дунав мост- Видин“ и ГКПП „Оряход“. На границата със Сърбия и Македония движението се извършва нормално на всички гранични контролно-пропускателни пунктове.", "date": "2018.11.29", "title": "ГД „Гранична полиция“: Спряно е преминаването през ГКПП „Кайнарджа“ и ГКПП „Кардам“ заради усложнена метеорологична обстановка"}
{"url": "http://www.focus-news.net/news/2018/11/29/2596368/predstoyashti-sabitiya-v-stranata-za-30-noemvri-agentsiya-fokus.html", "text": "*** \r\nОт 11.00 часа във фоайето на партерния етаж на УМБАЛ „Проф. д-р Стоян Киркович“ в Стара Загора президентът Румен Радев ще открие шестнадесетото издание на благотворителната инициатива „Българската Коледа“. \r\n*** \r\nОт 16.00 часа на „Дондуков“ 2 президентът Румен Радев ще приеме представители на КНСБ и КТ „Подкрепа“, за да чуе мнението на синдикатите в сектор „Енергетика“.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа в зала „Средец“ на София Хотел Балкан ще се проведе конференция „Историята в училище – осъзнаване процесите в миналото за изграждане на бъдещето“. В нея ще вземат участие министърът на образованието и науката Красимир Вълчев, президентът на КНСБ Пламен Димитров и председателят на СБУ Янка Такева.  \r\n*** \r\nОт 10.00 часа до 11.30 в Министерството на околната среда и водите ще се проведе публично обсъждане на проекта на Национална програма за подобряване качеството на атмосферния въздух (2018-2024 г.) с представители на неправителствени организации, на работодатели и на местните власти. \r\n*** \r\nОт 09.00 часа до 12.20 часа в зала „Роял“ в „София хотел Балкан“ ще се проведе дискусия „Каква Европа искаме?“ по повод 60 години от създаването на Европейския икономически и социален комитет и 15 години от създаването на Икономическия и социален съвет на България.  \r\n***   \r\nОт 9.30 часа в Гранд Хотел София българският комисар по цифровата икономика и общество Мария Габриел ще вземе участие в дискусионния форум „Дигитални предизвикателства пред съвременните компании“. От 10.30 часа комисар Габриел ще изнесе лекция на тема „Мястото и ролята на университетите в стратегията за цифровизация на Европейския съюз“ на международна конференция във Френския институт под наслов \"Цифровизацията и промените във висшето образование\". \r\n*** \r\nОт 9.00 часа 9 състав на Специализирания наказателен съд ще гледа делото срещу Илия Ст., Александър В., Калоян Д. и др., обвинени в организиране и ръководене на престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Калоян Пр., Любомир С., Михаил Д. и др., обвинени в организиране и ръководене на престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Денислав А., обвинен в участие в организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа делото срещу Методи И., обвинен в изнудване.  \r\n*** \r\nОт 10.00 часа в сграда „Инкубатора“ в София Тех Парк ще стартира петото издание на проекта „Знания, които променят живота“.  \r\n*** \r\nОт 10.00 часа 8 състав на Софийски градски съд ще гледа делото срещу Николай Н. (чл. 282, ал. 3 НК). \r\n*** \r\nОт 10.00 часа 30 състав на Софийски градски съд ще гледа делото срещу бившия дeпутат Илия И. и Иван Т. (чл.167 НК), купуване на гласове. \r\n*** \r\nОт 10.30 часа 28 състав на Софийски градски съд ще гледа делото срещу Евгени Иванов и Петър Спасов (бивши агенти от ДАНС, чл. 357 НК). \r\n*** \r\nОт 10.30 часа в Национален пресклуб на БТА Посолството на Република Казахстан в Република България организира Кръгла маса на тема: „Казахстанският път на развитие”. \r\n*** \r\nОт 11.30 часа в зала „София“ на БЧК ще се проведе пресконференция на Планинската спасителна служба за подготовката за зимния сезон в планината.  \r\n*** \r\nОт 12.30 часа 3 състав на Специализирания наказателен съд ще гледа делото срещу Габриел Б., Милен В., Акрам О. и др., обвинени в организиране и ръководене на престъпна група.  \r\n*** \r\nОт 14.00 часа 18 състав на Специализирания наказателен съд ще гледа делото срещу Атанас М., Ивайло Г. и др., обвинени в организиране и ръководене на престъпна група.  \r\n*** \r\nОт 17.30 часа до 19.30 часа на площада пред НДК (от страната на ул. „Фритьоф Нансен“ и Билетния център“) ще се състои концертна програма. В 19.00 часа ще бъдат запалени светлините на елхата и празничните илюминации.  От 16.00 часа до 19.00 часа ще се движи ретротрамвай двупосочно по маршрут пл. „Възраждане” - бул. „Христо Ботев” - „Петте кьошета”- НДК - пазар „Иван Вазов”. \r\n*** \r\nОт 09.30 часа в зала „22 септември“ на Общината ще се проведе редовно заседания на Общинския съвет.   \r\n*** \r\nОт 19.00 часа в Драматичен театър – Благоевград ще се представи постановката „Три котки на покрива“.  \r\n*** \r\nОт 19.00 часа в зала „Пейо Яворов“ ще се проведе концерт спектакъл с Разградска филхармония. \r\n*** \r\nОт 12.00 часа поради профилактика на системите „Регистрация на МПС” към сектор „Пътна полиция” при ОДМВР – Бургас няма да предоставя услуги на граждани. \r\n*** \r\nОт 18.30 часа в Дома на нефтохимика бургаската певица Галя Ичеренска ще участва в благотворителното шоу за таланти \"Заедно за Ники\". \r\n*** \r\nОт 09.30 часа в храм „Св. Апостол Андрей Първозвани“ в кв. „Чайка“ ще бъде отслужена Света Литургия по повод празника на св. Апостол Андрей Първозвани.  \r\n*** \r\nОт 10.00 часа в Икономически университет – Варна ще се състои 33-та Международна научно-практическа конференция на тема \"Строително предприемачество и недвижима собственост\". Научният форум се организира за 33-та поредна година от катедра \"Икономика и управление на строителството\" при ИУ – Варна. Тази година той е посветен на 65 години от създаването на катедрата.  \r\n*** \r\nОт 11.00 часа в сградата на ОДМВР-Варна ще се проведе брифинг за изминалия месец. На срещата ще бъде направен кратък анализ на обстановката в област Варна по линия на престъпността за изминалия месец ноември, ще бъдат обсъдени мерките за сигурност и опазване на обществения ред във връзка с предстоящите празници – 8-ми декември, Коледа и Нова година.  \r\n*** \r\nОт 11.00 часа в Радио-Варна Обединение „Демократична България\" - Варна организира пресконференция във връзка с позицията на обединението за застрашителното увеличение на общинските заеми. „Демократична България\" внася искане до кмета за публикуване на всички документи на общинската администрация в свободен текстов формат. \r\n*** \r\nОт 11.00 часа във фоайето пред зала „Варна“ ще бъдат връчени поименни награди на изявени студенти по случай 8-ви декември. \r\n*** \r\nОт 19.00 часа в ДКС – гр. Варна ще се проведе концерт-спектакъла „Любимите песни“. \r\n***  \r\nОт 16.00 часа в Парк „Марно поле“ ще се проведе откриване на XII Коледна благотворителна изложба „Ние можем“, част от Коледния базар.   \r\n***  \r\nОт 18.00 часа в Парк „Марно поле“ ще се проведе откриване на Коледен базар.   \r\n*** \r\nОт 17.30 часа пред сградата на Общината ще се състои тържеството, на което официално ще бъде запалена коледната украса на града.  \r\n*** \r\nВ 18.00 часа в парк „Марно поле“ ще бъде официално открит Коледният базар.  \r\n*** \r\nОт 09.00 часа в залата на Видинската симфониета кметът на Община Видин Огнян Ценков ще бъде гост на възпоменателната сесия по повод 130 години от кончината на екзарх Антим I, организирана от Профилираната природо-математическа гимназия във Видин. \r\n*** \r\nОт 10.00 часа в Конферентната зала на Общински съвет – Враца,  областният управител Малина Николова ще проведе работна среща с бизнеса и представители на местната власт от общините Враца и Криводол за проучване потребността на бизнеса от кадри в средното образование и определяне професиите и специалностите за Държавен план-прием 2019/2020 г. \r\n*** \r\nОт 17.00 часа в Пресклуб на БТА-Враца ще се състои пресконференция на лидерите на „Демократична България” Христо Иванов и Атанас Атанасов. \r\n*** \r\nОт 18.00 часа в Куклена зала на ДКТ ще бъде представена постановката “Безтегловната принцеса” по Джордж Макдоналд. \r\n*** \r\nОт 19.00 часа в Градска концертна зала ще се състои Концерт на Симфониета Враца “Звезди от бъдещето”. \r\n*** \r\nОт 18.00 часа в Младежки център - Добрич, фоайе, ще бъде представен Спектакъл \"Хлапачката от 13-ия етаж\" на Драматично-куклен театър \"Васил Друмев\"-гр. Шумен. \r\n*** \r\nОт 10.00 часа в залата на Община Дупница Общинският съвет ще разгледа предложения за подобряване и допълване на нормативната база.  \r\n*** \r\nОт 17.30 часа в залите на Историческия музей „Искра“ ще бъде изнесен първият концерт от третото издание на Националния хоров фестивал „Петко Стайнов“. \r\n*** \r\nОт 13.00 часа в Община Карлово ще се състои и заключителна пресконференция за отчитане на дейности по проект „Мерки за повишаване качеството на средата на обучение в общински училища и детски градини в гр. Карлово и филиали“. \r\n*** \r\nОт 15.00 часа в зала \"Васил Караиванов\" - гр. Карлово ще бъдат представени всички творби от конкурса за колаж и плакат на тема „СПИН“, а тричленно жури ще определи и връчи награди на трите най - добри от тях. \r\n*** \r\nОт 17.30 часа в заседателната зала на Община Кюстендил ще се проведе пета дискусия за разделното събиране на отпадъци и опаковки.  \r\n*** \r\nОт 10.30 часа до 12.00 часа в Общинския младежки дом ще се проведе младежки дебат – част от глобалната кампания на УНИЦЕФ „Заедно срещу насилието в училище“. \r\n***   \r\nВ 13.30 часа българският еврокомисар Мария Габриел ще посети Гимназия „Иван Аксаков“ в Пазарджик. \r\n*** \r\nОт 17.30 часа с празнична програма „Коледни искри“ в Панагюрище ще бъдат запалени светлините на Коледната елха.  \r\n*** \r\nВ 10.00 часа в Пресклуб на БТА – Плевен ще се състои традиционната пресконференция на Мартин Митев - председател на Общинския съвет в Плевен, общински съветник от политическа партия ГЕРБ. \r\n*** \r\nВ 09.00 часа в Академията за музикално, танцово и изобразително изкуство ще се проведе второто издание на Културен семинар „Непознатите”. \r\n*** \r\nВ 11.00 часа в Аулата на Медицинския колеж на ул. „Братя Бъкстон” 166 колежани ще получат своите дипломи на тържествена церемония.  \r\n*** \r\nОт 13 часа, посланикът на САЩ в България Ерик С. Рубин и заместник-кметът на Пловдив Стефан Стоянов ще открият ремонтираната сграда на ОУ \"Души Хаджидеков\" в Пловдив.  \r\n*** \r\nВ 17.30 часа на пл. „Стефан Стамболов“ кметът на Пловдив инж. Иван Тотев ще запали светлините на Коледното дърво.  \r\n*** \r\nОт 18.00 часа в Дом на културата „Борис Христов“ ПФА „Добруджа“ с гл. худ. ръководител Стоян Господинов ще вземе участие в тържествен концерт по повод  60 годишнина  на проф. д-р Костадин Бураджиев съвместно с Фолклорен ансамбъл при АМТИИ Пловдив и Ансамбъл „Тракия“. \r\n*** \r\nОт 10.00 часа в хотел „Космополитън“ ще се проведе конференция, на която младежи от АЕГ „Гео Милев“ ще представят идеи и препоръки към полицаи, прокурори, съдии и учители как да се отнасят към връстниците им, нарушили закона. \r\n*** \r\nОт 09.30 часа в малката зала на р-т „Летисия“ ще бъде представена новата книга на Дора Куршумова „Хаджийска премяна“.  \r\n*** \r\nОт 11.00 часа в зала 315 в сградата на ОДМВР-Сливен ръководството на дирекцията ще даде брифинг за дейността си през изминалия месец.  \r\n*** \r\nОт 19.00 часа в Оперен театър ще бъде представена „Катерина Измайлова“ – опера в четири действия от Дмитрий Шостакович. \r\n*** \r\nОт 11.00 часа в залата на Спортен комплекс „Ялта“ в гр. Русе ще се проведат ученически състезания „Спортът е по-добрия начин децата да пораснат\". \r\n***   \r\nОт 11.00 часа в ОД на МВР ще бъде даден брифинг.  \r\n***   \r\nОт 17.00 часа в концертната зала на НЧ “Напредък“ ще се състои празнично честване на юбилея и поздравителен концерт по повод 140 – годишнината от създаването на Български Червен кръст. \r\n***   \r\nВ СУ „С. Доброплодни“ ще се състои ритуал „Посвещаване в Доброплодство“.", "date": "2018.11.29", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2018/11/29/2596370/predstoyashti-mezhdunarodni-sabitiya-za-30-noemvri-agentsiya-fokus.html", "text": "Ще се проведат възпоменателни събития за първата годишнина от самоубийството на генерала на босненските хървати Слободан Праляк. \r\n***  Министър-председателят на Унгария Виктор Орбан пристига на посещение в Чешката република за среща с премиера Андрей Бабиш. \r\n***  Тримата претенденти за ръководния пост в Християндемократическия съюз (ХДС) ще представят предложенията си пред германските граждани. \r\n*** Заседание на Г-20, доминирано от международното напрежение в областта на търговията.  \r\n***  Ще бъдат публикувани данните за безработицата в страните от еврозоната. \r\n***", "date": "2018.11.29", "title": "Предстоящи международни събития за 30 ноември (Агенция „Фокус“)"}
{"url": "http://www.focus-news.net/news/2018/11/29/2596371/blagoevgrad-predstoi-finaliziraneto-na-proekta-rekonstruktsiya-i-rehabilitatsiya-na-ulichnata-mrezha-v-zapadnata-chast-na-grad-gotse-delchev.html", "text": "Предстои финализирането на проекта „Реконструкция и рехабилитация на уличната мрежа в западната част на град Гоце Делчев“. Това съобщи за  Радио „Фокус“-Пирин  Даниела Крантева, експерт по връзки с обществеността към Общината. Тя посочи, че проектът е по Оперативна програма „Региони в растеж“ 2014-2020 г., процедура „Изпълнение на интегрирани планове за градско възстановяване и развитие 2014-2020-Гоце Делчев“. По думите й във връзка с приключване на  изпълнението на дейностите по проекта, Община Гоце Делчев ще проведе Заключителна пресконференция за представяне на резултатите от изпълнението на проекта от 11.00 часа на 3 декември в залата на Общинския съвет. Крантева добави, че от 12.00 часа на същия ден ще се проведе официалната церемония по откриване на обектите, които се намират в района на улица „Иларион Макариополски“. \r\nНатали СТЕФАНОВА", "date": "2018.11.29", "title": "Благоевград: Предстои финализирането на проекта „Реконструкция и рехабилитация на уличната мрежа в западната част на град Гоце Делчев“"}
{"url": "http://www.focus-news.net/news/2018/11/29/2596372/ombudsmanat-maya-manolova-sofiyskiyat-zatvor-ne-otgovarya-na-iziskvaniyata-i-bi-sledvalo-da-se-potarsyat-vazmozhnosti-toy-da-bade-premesten.html", "text": "Софийският затвор не отговаря на изискванията и би следвало да се потърсят възможности той да бъде преместен. Това каза в предаването „Лице в лице” по  бТВ  омбудсманът Мая Манолова. Манолова е изпратила препоръка до Министерството на правосъдието за условията, в които пребивават лишените от свобода. „Колегите споделиха и това е написано в доклада, който са изготвили, че не отговарят – не само тази килия, но и другите килии в този следствен арест – на минималните стандарти. Става дума за необходимите 4 квадратни метра, достатъчно въздух, достатъчно светлина, тоалетните са с много ниски прегради, които на практика са унизителни за хората, които живеят в тези условия”, коментира омбудсманът. \r\n„За да бъде коректна към министъра на правосъдието, трябва да кажа, че този проблем не е от вчера”, каза още Манолова, като добави, че министърът трябва да се съобрази със съблюдаването на правата на лишените от свобода. \r\nОмбудсманът коментира и друга тема, с която се занимава от месеци, а именно законодателните промени, за които настояват майките на деца с увреждания. Вчера в Министерския съвет се проведе спешна среща между майките и премиера Бойко Борисов. Повод за срещата стана заканата на майките, че отново ще излязат на протести, защото били излъгани за Закона за личната помощ. „Наистина се положиха много усилия, дадоха се много обещания и на финала онзи ден, се оказа, че обещаното просто няма да се случи. Последните корекции във важни текстове обезсмисляха изобщо приемането на този закон. Със закона се казваше, че след 1 септември, когато той трябва да влезе в сила, пари за лична помощ няма да има и хората няма да получат такава”, посочи Манолова. По думите ѝ от финансовото министерство са настояли текстовете да бъдат променени като гаранция, че няма да се изхарчи нито стотинка повече от определените 72 млн. лева. От друга страна, посочи Манолова, и тази година се харчат близо 80 млн. за лична помощ „Майките заслужават поздравления, защото те дадоха пример как човек трябва да отстоява каузата си в една демократична държава и в едно работещо гражданско общество. Те дадоха пример на българските граждани”, каза още омбудсманът.", "date": "2018.11.29", "title": "Омбудсманът Мая Манолова: Софийският затвор не отговаря на изискванията и би следвало да се потърсят възможности той да бъде преместен"}
{"url": "http://www.focus-news.net/news/2018/11/29/2596374/varna-neplashtane-za-polozhen-trud-i-rabota-bez-dogovori-sa-chast-ot-signalite-postapili-v-inspektsiyata-po-truda-ot-raboteshti-v-sezonni-turisticheski-obekti-tova-lyato.html", "text": "Неплащане за положен труд и работа без трудови договори са част от сигналите, подавани в Инспекцията по труда във Варна от работещи в сезонни туристически обекти това лято. Това заяви в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Той допълни, че през активния летен сезон дирекцията е извършила 523 проверки, като констатираните нарушения в сезонните туристически обекти не се различават от предходните три години.  \r\n„Най-честите нарушения преобладаваха в частта „Работно време“, незаплащане на положен извънреден труд и недържане от страна на работодателите на документи, свързани с разпределението на работното време в обектите за контрол. Тези нарушения са характерни за туристическите обекти и в предходните години също са били преобладаваща част от констатираните нарушения. Относно подадените сигнали в този период, мога да ги разделя на две категории – сигнали от работещи в сезонните обекти и останали сигнали, които традиционно се подават в институцията. Сигналите, подавани от работещи в сезонни туристически обекти, характеризираха нарушения с работно време, неплащане на положен труд. Част от сигналите подаваха информация за недеклариран труд – за работа на лица без трудови договори“, добави инж. Иван Иванов. \r\nМарияна ВАЛЕНТИНОВА", "date": "2018.11.29", "title": "Варна: Неплащане за положен труд и работа без договори са част от сигналите, постъпили в Инспекцията по труда от работещи в сезонни туристически обекти това лято"}
{"url": "http://www.focus-news.net/news/2018/11/29/2596376/d-r-daliya-piskuliyska-meditsinski-tsentar-sanamedic-varna-ogromen-protsent-ot-horata-stradat-ot-trevozhni-razstroystva.html", "text": "Огромен процент от хората страдат от тревожни разстройства с различна изразност. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. Тя подчерта, че през пролетта и лятото преобладават депресивните разстройства, докато тревожните разстройства нямат сезонност. „Тревожните разстройства обединяват състояния, които се съпровождат с безпокойство и страх, въпреки че между двете има отчетлива разлика. Тревожността е свързана повече с очакване за нещо лошо да се случи, а при страха има конкретен обект. При тревожните разстройства има психологични и соматични фактори, като психологичните фактори са личностовите черти на индивида и актуалната житейска ситуация“, добави д-р Далия Пискулийска.  \r\nПо думите й има няколко различни вида тревожни разстройства – генерализирано тревожно разстройство, фобии, социално тревожно разстройство, т.нар. паническо разстройство и обсесивно-компулсивно разстройство. Общото между тях е, че засягат настроението, мислите, поведението и рефлектират върху справянето с ежедневните задължения – вкъщи, на работа, в училище, както и общуването. Д-р Далия Пискулийска отбеляза, че не може да се каже, че по отношение на тревожните разстройства има един единствен причинител или конкретен такъв. „Доказано е, че определени изменения във функциите на мозъка предполагат различни тревожни разстройства. Социалните условия и стреса също допринасят за риска от развиване на тревожно разстройство. Обикновено те включват страх, напрежение, безпокойство, притеснение, една силна вътрешна напрегнатост, раздразнителност, слаба концентрация, замаяност, изпотяване и сърцебиене. Много често пациентите, които идват в кабинета, описват състоянието си през соматичните съставки на афекта – сърцебиене, задух, изтръпване, които вероятно всеки едни от нас е усещал“, обясни д-р Далия Пискулийска.  \r\nТя допълни, че често се среща комбинация от повече от едно тревожно разстройство с други заболявания, като например депресията. „Това са т. нар. съпътстващи заболявания. Едновременното възникване на тревожно разстройство и депресия е много често срещано. Честно срещано е и генерализираното тревожно разстройство,  което включва необяснима тревожност, напрегнато очакване, че може да се случи нещо лошо. Като типични симптоми са неконтролираното безпокойство, напрегнатост, тревожност, физически симптоми – лепкави ръце, изпотяване, виене на свят, сухота в устата. Често срещано е и т.нар. социално тревожно разстройство, което кара хората да се страхуват или да избягват обществени прояви. Обикновено при него човек се страхува, че ще се представи по начин, по който не е адекватен, унизителен или объркващ. Общо взето тревожността включва когнитивни и емоционални симптоми, което предизвиква избягващо поведение и всичко това е съпътствано от физически усещания – напрежение, сърцебиене, учестено дишане, замаяност, потене и премаляване, както и от катастрофални мисли. Такова едно поведение е възможно да бъде заучено и да бъде практикувано в бъдеще“, заяви д-р Далия Пискулийска. \r\nМарияна ВАЛЕНТИНОВА", "date": "2018.11.29", "title": "Д-р Далия Пискулийска, Медицински център SanaMedic – Варна: Огромен процент от хората страдат от тревожни разстройства"}
{"url": "http://www.focus-news.net/news/2018/11/29/2596377/vitsepremierat-ekaterina-zaharieva-i-darzhavniyat-sekretar-muniya-buseta-se-dogovoriha-da-zasilyat-prakticheskoto-satrudnichestvo-mezhdu-balgariya-i-maroko.html", "text": "По-практични двустранни отношения, стимулиране на бизнеса и туристическия обмен между България и Мароко - за това се договориха вицепремиерът и министър на външните работи Екатерина Захариева и Муния Бусета, държавен секретар в Министерството на външните работи и международното сътрудничество на Кралство Мароко. Това съобщиха от пресцентъра на  МВнР . Захариева е в Рабат в рамките на делегацията на министър-председателя Бойко Борисов. “Данните за туристическия поток са незадоволителни, а имаме толкова много общи неща - култура, обичаи, които свързват нашите сънародници. Отчитаме двойно увеличение на туристите след директните чартъри през лятото, но очакванията ни са за още по-отчетлив ръст. Стокообменът също е малък. На Балканите живеят близо 20 милиона души, до които може да достигнете чрез България”, заяви министър Захариева.  \r\nПоложителен фактор за увеличаване на туристопотока е фактът, че през 2005 г. Мароко отмени едностранно краткосрочните визи за българи. През 2017 г. около 1500 марокански граждани са посетили България с цел туризъм. Същата година едва 650 български граждани са посетили Мароко.  \r\nСтокообменът през 2017 г. достига 202,72 млн. щатски долара.  \r\n“Предлагаме да имаме делегация от частния сектор. Ние можем да бъдем ваш хъб за Северна Африка, а вие - наш вход за региона”, заяви госпожа Бусета.    \r\nЗахариева и Бусета обсъдиха редица въпроси от актуалния политически дневен ред в Арабския Магреб, Средиземноморието и района на Сахел.    \r\nДипломатическите отношения между България и Мароко са установени през 1961 г. Стотици мароканци са завършили висше образование у нас през 80-те и 90-те години на миналия век. Някои от тях днес заемат високо позиции в стопанския и административен живот в страната.", "date": "2018.11.29", "title": "Вицепремиерът Екатерина Захариева и държавният секретар Муния Бусета се договориха да засилят практическото сътрудничество между България и Мароко"}
{"url": "http://www.focus-news.net/news/2018/11/29/2596373/ria-novosti-donald-tramp-otmeni-sreshtata-s-vladimir-putin-zaradi-intsidenta-v-kerchenskiya-proliv.html", "text": "Държавният глава на САЩ Доналд Тръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, предава  РИА Новости . \r\nРешението Тръмп е взел, след като се е запознал с доклад за инцидента в Керченския пролив. Информацията е от съобщение в профила на Белия дом в социалната мрежа „Туитър“. \r\nПо-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин. „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом. Тереза Герова", "date": "2018.11.29", "title": "РИА Новости: Доналд Тръмп отмени срещата с Владимир Путин заради инцидента в Керченския пролив"}
{"url": "http://www.focus-news.net/news/2018/11/29/2596378/slavyanka-simitchiyska-inspektsiya-po-truda-blagoevgrad-49-nakazatelni-postanovleniya-za-imushtestveni-sanktsii-i-globi-v-razmer-na-62-500-leva-sa-vlezli-v-sila-prez-oktomvri.html", "text": "49 наказателни постановления за имуществени санкции и глоби в размер на 62 500 лева са влезли в сила през месец октомври. Това каза пред  Радио „Фокус“-Пирин  Славянка Симитчийска, директор на Дирекция „Инспекция по труда“-Благоевград. По думите й средният размер на глобата от влезлите в сила наказателни постановления е 1 488 лева.  \r\n„През октомври Инспекция по труда е извършила 18 проверки относно осигуряване на здраве и безопасност при извършване на строително-монтажни работи“, посочи директорът. Славянка Симитчийска допълни, че са констатирани 122 нарушения за трудовото законодателство, като по-голям е на нарушенията свързани със ЗБУТ, които са 104 на брой. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, както и не ползването на ЛПС от работещите, липса на ограждения и парапети на обектите“, коментира Симичийска и отбеляза, че за отстраняването на тези задължения са приети принудителни административни мерки. \r\nТя съобщи също, че 363 нарушения, свързани с трудови правоотношения, са констатирани от Дирекция „Инспекция по труда“-Благоевград през октомври. Тя допълни, че през октомври са установени 13 лица да полагат труд без сключен писмен трудов договор, който да е регистриран в ТД на НАП. „За отстраняване на констатираните нарушения са дадени 905 задължителни за изпълнение предписания, като 11 от тях са за лица, на които трудовото правоотношение е прекратено“, уточни дикеркторът. Славянка Симитчийска каза още, че е съставен един акт за спиране на работни места и две постановления за обявяване съществуването на трудови правоотношения. „В Дирекцията на „Инспекция по труда“ постъпиха две искания за назначаване на работа на непълнолетни лица, като са издадени два броя разрешения“, добави Симитчийска. По думите й са съставени и 33 акта за установяване на административни нарушения. „16 са за нарушения на нормите на Кодекса на труда, за работа без трудов договор – 13 АУАН. Съставените АУАН за допуснати нарушения на законодателството са свързани с осигуряването на здравословни и безопасни условия на труд са 17“, посочи Славянка Симитчийска. \r\nДенис НИКИФОРОВ", "date": "2018.11.29", "title": "Славянка Симитчийска, „Инспекция по труда“-Благоевград: 49 наказателни постановления за имуществени санкции и глоби в размер на 62 500 лева са влезли в сила през октомври"}
{"url": "http://www.focus-news.net/news/2018/11/29/2596363/rumyana-glavcheva-ekspert-seizmolog-dopisen-chlen-na-bani.html", "text": "Днес в 02:23 и 15:17 местно време на гръцкия остров Закинтос се усетиха земетресения с магнитуди 4.6 и 3.9, съответно (данни на Европейския сеизмологичен център). Сеизмичните източници на тези трусове и на още 17 микроземетресения, регистрирани днес от Атинския сеизмологичен център, са в огнището на мощния трус от 26 октомври. \r\nДо днес, само около месец след мощното земетресение, усетените трусове са минимум 210 – сред тях са 114 земетресения с магнитуд 4.0 и по-голям. Очевидно, сеизмичната активност на огнището е в относителен покой. Ще напомним, че вторични трусове от двойката катастрофални земетресения в Южна България през 1928 година (магнитуд 6.8 и след четири дни магнитуд 7.0) се усещат в продължение на 4 години, съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nМощното земетресение, което удари остров Закинтос с магнитуд 6.8 около 1 часа след полунощ в петък, 26 октомври т.г., остави малко повреди след себе си. Независимо от силата му, нямаше жертви и ранени, както заявиха властите на острова няколко часа след труса. Сринаха се някои стари изоставени къщи и други сгради,  в пристанището на острова крайбрежният склон се обруши. Но без жертви, дори без наранявания. Ако земетресение с  такава сила беше засегнало друг район от гръцката територия, щетите биха били огромни.  \r\nПричините за избягване на големи поражения са няколко. \r\nНай-значим е урокът от серия силни земетресения, максималното от които с магнитуд 6.8, станали през  август 1953 година в акваторията между Кефалония и Закинтос. Тази земетръсна поредица  е причинила обширни повреди и по двата острова; между 445 и 800 души намерили смъртта си (според различни източници), повече от 2 хиляди били ранени.  В главния град на остров Закинтос, впрочем едноименно назован, оцелели само две сгради. Наложило се градът да бъде презастроен. Също, в Кефалония сградите били изравнени със земята, изключение бил далечният север на острова.  След тези големи йонийски земетресения, от 1959 година Гърция следва антисеизмични нормативи за всички обществени сгради и частни къщи в Йонийските острови. През 80-те години на XX век са добавени актуализиращи клаузи. Кефалонските земетресения на 26 януари (магнитуд 5.9) и 3 февруари (магнитуд 6.1) през 2014 година бяха изпитание за това доколко в строителството се спазват противоземетръсните регламенти. За съжаление, щети бяха нанесени по много от сградите в градовете Ликсури и Аргостоли.  \r\nДруга причина е благоприятното разположение на сеизмичното огнище – на неголяма дълбочина  (10 километра) и отдалеченост от острова (около 35 километра). \r\nЕстествено, съществена е и проводимостта на отделената сеизмична енергия. Тя е най-добра в посока към Италия. Няколко къси разломи на пътя на енергетичния поток преставляват частичен екран и намаляват силата на въздействие върху територията на остров Закинтос.", "date": "2018.11.29", "title": "Румяна Главчева, експерт-сеизмолог, дописен член на БАНИ: Земетресенията в района на остров Закинтос нанесоха слаби повреди до днес. Защо?"}
{"url": "http://www.focus-news.net/news/2018/11/29/2596380/varna-759-semeystva-ot-varna-i-aksakovo-sa-sanktsionirani-zaradi-dopusnati-ot-detsata-im-poveche-ot-pet-neizvineni-otsastviya-bez-uvazhitelna-prichina.html", "text": "759 семейства от Варна и Аксаково са санкционирани заради допуснати от децата им повече от пет неизвинени отсъствия без уважителна причина. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Тя допълни, че в семействата се отглеждат 839 деца. За отчетния деветмесечен период дирекцията е санкционирала и 65 семейства, в които се отглеждат 67 деца в предучилищна възраст, тъй като е допуснато отсъствие повече от три дни без уважителна причина. По отношение на приключилата кампания по прием на заявления за отпускане на целеви помощи за първокласници Адриана Григорова добави, че в социалните дирекции са приети около 1 500 заявления за отпускане на целеви помощи за първокласници, като се запазва тенденцията за намаляване броя на семействата, които кандидатстват за такава помощ. Адриана Григорова допълни, че през деветмесечието дирекцията е подпомогнала 66 малолетни и непълнолетни майки с помощи в натура. \r\nМарияна ВАЛЕНТИНОВА", "date": "2018.11.29", "title": "Варна: 759 семейства от Варна и Аксаково са санкционирани заради допуснати от децата им повече от пет неизвинени отсъствия без уважителна причина"}
{"url": "http://www.focus-news.net/news/2018/11/29/2596382/blagoevgrad-tarzhestvenoto-zapalvane-na-svetlinite-na-kolednata-elha-v-bansko-shte-bade-na-nikulden.html", "text": "Тържественото запалване на светлините на коледната елха в Банско ще бъде на Никулден. Това съобщиха за  Радио „Фокус“-Пирин  от Община Банско. Гост на предпразничата проява ще бъде приказната принцеса Елза, с която децата на Банско ще могат да се снимат. Красиво светлинно шоу, детска програма и лакомства ще допълнят тържеството, което е с начален час 16:30 ч. на пл. „Никола Вапцаров”. \r\nКултурната програма за най-светлите християнски празници, ще продължи на 12 декември с концерт на детската школа по пиано, водена от Марина Иванова. Отново към децата е насочено още едно културно събитие от празничния календар на Община Банско – детското театрално представление „Нощта преди Коледа“ на Драматичен театър – Благоевград. То гостува в Банско на 13 декември в салона на градското читалище. \r\nТрадиционен поздрав към жителите и гостите на града ще бъде големият коледен концерт под надслов “Вълшебна Коледа”. Децата от всички самодейни състави към читалището с много трепет са подготвили програмата на концерта, който е планиран за 21 декември от 17:30 ч. в салона на културното средище. \r\nВ новогодишната нощ жителите и гостите на града ще бъдат забавлявани от младата фолклорна изпълнителка Дафинка Димитрова. Талантливата певица е подготвила букет от празнични песни, с които да създаде весело настроение в първите часове на 2019 година.", "date": "2018.11.29", "title": "Благоевград: Тържественото запалване на светлините на коледната елха в Банско ще бъде на Никулден"}
{"url": "http://www.focus-news.net/news/2018/11/29/2596381/veselina-nikolova-narodno-chitalishte-sv-sv-kiril-i-metodiy-1985-g-burgas-provezhda-se-konkurs-za-izrabotvane-na-komiks-na-tema-koledna-istoriya.html", "text": "В момента се провежда конкурс за изработване на комикс на тема „Коледна история”. Това каза за  Радио „Фокус“ – Бургас  секретарят на Народно читалище „Св. Св. Кирил и Методий-1985 г.“ – Бургас Веселина Николова. По думите й конкурсът се организира за пета поредна година от читалището. „В конкурсът могат да се включат ученици до седми клас, ще има подаръци за отличените – първа, втора и трета награда“, добави Николова. По думите й целта на организаторите е да предизвика младите автори да използват своето въображение и да развият потенциала си на творци създавайки малки сцени обединяващи думи и рисунки, за да предадат своята Коледна история. Така да се възроди интереса към тази останала малко в страни форма на изобразителното изкуство – комикса. Сюжетът трябва да е представен от 4 до 6 рисунки върху картон формат А4. Към комикса да има надписи, поясняващи действията на героите. Няма ограничения в техниките на изпълнение – акварел, бои, моливи, пастели или флумастери. Желаещите да участват в конкурса, могат да изпращат творбите си на адреса на читалището, крайният срок е до 10 декември. \r\nМария КУРТЕВА", "date": "2018.11.29", "title": "Веселина Николова, Народно читалище „Св. Св. Кирил и Методий-1985 г.“ – Бургас: Провежда се конкурс за изработване на комикс на тема „Коледна история”"}
{"url": "http://www.focus-news.net/news/2018/11/29/2596375/tass-kremal-ne-razpolaga-s-informatsiya-za-otmyana-na-sreshtata-tramp-putin.html", "text": "Кремъл не разполага с официална информация за отмяна на срещата между държавния глава на Руската федерация Владимир Путин и американският президент Доналд Тръмп. Това поясни говорителят на Кремъл Дмитрий Песков, предава  ТАСС . \r\nТръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, след като се е запознал с доклад за инцидента в Керченския пролив. Информацията е публикувана в съобщение в профила на Белия дом в социалната мрежа „Туитър“. \r\nПо-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин. „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом. \r\nНа свой ред руските медии цитираха източници, според които срещата  ще се състои на 1 декември, неделя, а за преговорите между двамата световни лидери са предвидени два часа. \r\nПрезидентите трябваше да обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Преговорите тет-а-тет трябваше да продължат около 20 минути, след което в дискусиите се предвиждаше да се присъединят ключови членове на двете делегации.   \r\nПредходната пълноформатна среща между Путин и Тръмп се проведе през юли във финландската столица Хелзинки, припомня агенцията. Тереза Герова", "date": "2018.11.29", "title": "ТАСС: Кремъл не разполага с информация за отмяна на срещата Тръмп-Путин"}
{"url": "http://www.focus-news.net/news/2018/11/29/2596384/varna-204-rabotni-mesta-sa-obyaveni-v-grada-prez-oktomvri-po-programi-i-merki-za-zaetost.html", "text": "204 работни места са обявени във Варна през октомври по програми и мерки за заетост и схеми на Оперативна програма „Развитие на човешките ресурси”. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ - Варна. Той отбеляза, че през октомври в бюрата по труда от областта са заявени общо 791 работни места. На първичния пазар са обявени 587 работни места. Най-много от заявените през октомври работни позиции са от сферата на административни и спомагателни дейности – 151. Следват преработваща промишленост, търговия, образование, държавно управление и строителство. \r\nМарияна ВАЛЕНТИНОВА", "date": "2018.11.29", "title": "Варна: 204 работни места са обявени в града през октомври по програми и мерки за заетост"}
{"url": "http://www.focus-news.net/news/2018/11/29/2596383/parlamentat-prie-darzhavniya-byudzhet-za-2019-godina.html", "text": "Парламентът прие държавния бюджет за 2019 година, предаде репортер на  Агенция „Фокус“ . Депутатите одобриха финансовата рамка, бюджетите на Президентството, Министерски съвет, съдебната власт, омбудсмана, както и на всички министерства за следващата година. Приеха се средствата за общините, ДАНС, КПКОНПИ, КЕВР, ЦИК. През бюджета парламентът реши от 1 януари НИМХ да се отдели от БАН и да премине в МОН. 11 лева остана субсидията за политическите партии. \r\nПарламентът гласува бюджета на две пленарни заседания, дебатите продължиха над 17 часа. \r\nБиляна ИВАНОВА", "date": "2018.11.29", "title": "Парламентът прие държавния бюджет за 2019 година"}
{"url": "http://www.focus-news.net/news/2018/11/29/2596385/yanka-gospodinova-kmet-na-alfatar-vsyaka-zima-imame-problem-s-republikanskiya-pat-koyto-ne-se-pochistva-i-se-nalaga-obshtinskata-firma-da-go-pravi.html", "text": "Всяка зима имаме проблем с републиканския път, който не се почиства, и се налага общинската фирма да го прави. Това каза за  Агенция „Фокус“  кметът на Алфатар Янка Господинова. „Метеорологичната обстановка при нас е спокойна, тъй като още вчера вечерта валежите от сняг спряха. Но има навявания и утре сутрин ще ги почистим, за да може да се отвори пътят най-вече заради училищните автобуси“, заяви Господинова. \r\nТя посочи, че проблемът е бил обилният снеговалеж и силният вятър. „В резултат на което пътят беше затворен, тъй като се получиха огромни преспи. Налага се ежечасно почистване с техниката. По-големият проблем е, че не се почиства републиканският път, в резултат на което ние не можем да достигнем до населените места в общината. И това налага общинската почистваща фирма, за да достигне до даденото населено място, да чисти и републиканския път. Той не е и опесъчаван нито вчера, нито днес и това създава дискомфорт както за нас, които трябва да извозваме децата, така и за всички преминаващи автомобили“, заяви кметът на Алфатар.  \r\nГосподинова посочи, че пътят е официално затворен за тежкотоварни автомобили над 12 тона и вчера, и днес. „Но никъде нямаше бариери или представители на МВР, които реално да спират тировете. И в резултат на това пак се създаде дискомфорт и суматоха. Защото тировете преминават, затъват и се затваря пътното платно. И те започват да звънят, след което ние оказваме съдействие, като се обаждаме в областното пътно управление, където би трябвало да имат специализирана техника“, каза още тя и посочи, че всяка година проблемът е, че републиканският път не се почиства. \r\n„Имаше вчера два ТИР-а, които бяха на републиканския път Силистра – Шумен, които бяха затънали непосредствено след изхода за Алфатар. Цяла вечер седяха там, но вече проблемът е решен“, каза Господинова. \r\nЦветилена СИМЕОНОВА", "date": "2018.11.29", "title": "Янка Господинова, кмет на Алфатар: Всяка зима имаме проблем с републиканския път, който не се почиства, и се налага общинската фирма да го прави"}
{"url": "http://www.focus-news.net/news/2018/11/29/2596386/pazardzhik-ostavat-broeni-dni-do-starta-na-parviya-po-roda-si-mezhdunaroden-detski-futbolen-turnir-prof-d-r-lachezar-tsotsorkov.html", "text": "Остават броени дни до старта на първия по рода си Международен детски футболен турнир „Проф. д-р Лъчезар Цоцорков“, съобщиха от отдел „Комуникации“ на  „Асарел Медет“ АД .  На 4 и 5 декември детско-юношеските школи на България – ФК „Локомотив“ София, ФК „Национал“ София, ФК „Миньор“ Перник, ФК „Черноморец“ Бургас, ФК „Лион“ Пловдив, ФК „Олимпия“ София, ще се изправят срещу ФК „Милан“ и ФК „Ювентус“. Големи български и италиански легенди във футбола също ще бъдат там, за да ги подкрепят. Те ще се включват в първия по рода си „Мач на звездите“. На 4 и 5 декември в Панагюрище ще се проведе първия за България Международен детски футболен турнир „Проф. д-р Л. Цоцорков“. Повече от 150 присъстващи се очаква да има на мястото на събитието. Сред тях ще бъдат официални лица, специални гости от Италия и България, младите италиански и български футболисти, агитките на футболните отбори и много други. В рамките на турнира ще гостуват италианските футболни легенди Салваторе Скилачи,  Франко Барези, Анджело Коломбо, Стефано Еранио, Стефано Такони, Морено Торичели и Диего Фикара, Маурицио Ганц. Те ще се изправят в приятелски „Мач на звездите“ срещу изявените бивши български футболисти Георги Иванов – Гонзо, Наско Сираков, Даниел Боримиров, Цанко Цветанов, Йордан Господинов, Асен Караславов, Бончо Генчев.  \r\nЦелта на Международния детски футболен турнир е да се превърне в традиционен, за да да амбицира все повече деца в професионалния и масовия спорт. Турнирът ще покаже, че в една неголяма българска община, каквато е Панагюрище, могат да се реализират проекти на световно ниво. Той ще представи на италианските гости възможностите на спортната зала Арена Асарел за събития от същия ранг. Стадионът в Панагюрище, плувният комплекс в хотел Каменград и Парк Хотел Асарел могат да привлекат много професионални отбори, които да осъществяват подготовките си за състезания в страната ни. През първия ден от турнира ще се играят мачове в групите от 2 полувремена по 20 минути. Входът за първия ден е безплатен, а за втория , когато ще се играят полуфиналите, финалите и „Мача на звездите“, билети се продават на символична стойност от 5 лв., 10 лв. – семеен билет за двама възрастни и 2 деца.  Билети за Международния детски футболен турнир се продават в Ивентим за 5 декември 2018 г., а за първия ден каним всички желаещи да го посетят и подкрепят българските участници. Местните могат да закупят своите билети на Хотелска Рецепция Каменград Хотел & СПА. „Заповядайте  на 4  декември 2018 г. от 9.00 до 18.00 ч. и на 5 декември от 9.00 до 20.30 ч. на ул. „Кръстю Гешанов“ в Панагюрище, зала Арена Асарел на 1-ия Международен детски футболен турнир „Проф. Д-р Лъчезар Цоцорков“. Програмата на събитието е изключително интересна“, посочват още от дружеството.", "date": "2018.11.29", "title": "Пазарджик: Остават броени дни до старта на първия по рода си Международен детски футболен турнир „Проф. д-р Лъчезар Цоцорков“"}
{"url": "http://www.focus-news.net/news/2018/11/29/2596379/dw-ukrayna-prizova-za-zatvaryaneto-na-bosfora-za-ruskite-korabi.html", "text": "Украйна ще настоява за затварянето на Босфора за руските кораби като отговор на инцидента в Керченския пролив. Това заяви командващият Военноморските сили на Украйна Игор Вороченко в рамките на реч на втората по рода си Международна конференция по въпросите за морската сигурност, която се състоя в Киев, предава  Deutsche Welle . \r\n„Сигурен съм, че международната общност все пак ще вземе решение и ще признае, че е извършена агресия срещу Украйна. Във връзка с това и нормите на Конвенцията от Монтрьо, а именно точка 19, ще се опитаме да поискаме закриването на Босфора в Република Турция, за да знаят руснаците как да нарушават нормите на международното право\", подчерта Вороненко. \r\nПо-късно през деня от Берлин министър-председателят на Украйна Володимир Гройсман заяви пред журналисти, че Западът е длъжен да наложи огледални мерки на Русия за ограничаване на корабоплаването в Азовско море. „Консултациите продължават. Очакваме от нашите международни партньори много твърда реакция спрямо агресора. Дълбоко съм убеден, че единственият правилен вариант е абсолютната реципрочност. Ако Русия възпрепятства свободното корабоплаване, то целият цивилизован свят трябва да направи същото спрямо нея“, подчерта Гройсман.  Тереза Герова", "date": "2018.11.29", "title": "DW: Украйна призова за затварянето на Босфора за руските кораби"}
{"url": "http://www.focus-news.net/news/2018/11/29/2596389/sliven-protesten-flashmob-sreshtu-sotsialnata-nespravedlivost-shte-se-sastoi-v-grada-na-30-noemvri.html", "text": "Протестен флашмоб ще се състои утре в Сливен, съобщиха за  Радио „Фокус“ – Сливен  организаторите на събитието. То е част от продължаващите вече почти повече от половин месец протести срещу социалната несправедливост. Флашмобът е насрочен за утре и ще започне от 18.00 часа на централния градски площад „Хаджи Димитър“. После по пешеходната зона на Сливен ще се състои протестно шествие с тикви и кратуни. Всеки сам може да избере как да надпише своята тиква. За неделя е насрочен голям протест и автошествие. \r\nЛюдмила ЙОРГОВА", "date": "2018.11.29", "title": "Сливен: Протестен флашмоб срещу социалната несправедливост ще се състои в града нa 30 ноември"}
{"url": "http://www.focus-news.net/news/2018/11/29/2596388/ministar-vladislav-goranov-obshtestvoto-ni-prez-sledvashtata-godina-shte-bade-po-uspeshno-i-po-bogato.html", "text": "Обществото ни през следващата година ще бъде по-успешно и по-богато. Това каза министърът на финансите Владислав Горанов след като парламентът прие държавния бюджет за 2019 година, предаде репортер на  Агенция „Фокус“ . „Бюджетът е прогноза, която според мен за следващата година е добра. Оптимист съм, че бюджетът ще може да бъде изпълнен“, заяви той. „Колеги имаха различна визия как да се разпределят разходите. Изпълнителната власт по Конституция има запазения периметър да определи чрез разходите на бюджета своето виждане за политика“, коментира Владислав Горанов. „Благодаря на колегите от опозицията, че тази година дебатът беше насочен към това какви политики да се водят през следващата година“, каза още финансовият министър. \r\nБиляна ИВАНОВА", "date": "2018.11.29", "title": "Министър Владислав Горанов: Обществото ни през следващата година ще бъде по-успешно и по-богато"}
{"url": "http://www.focus-news.net/news/2018/11/29/2596390/prof-rumen-hristov-sds-parlamentarno-predstavenite-partii-se-strahuvat-che-pri-elektronno-glasuvane-votat-na-balgarite-v-chuzhbina-nyama-da-otide-pri-tyah.html", "text": "Парламентарно представените партии отхвърлиха електронното и машинно гласуване, защото се страхуват, че вотът на българите в чужбина няма да отиде при тях. Това каза в обзорното предаване на  Радио „Фокус“  „Това е България“ председателят на СДС проф. Румен Христов. Той уточни, че гласоподавателите от чужбина са предимно млади и образовани хора. Проф. Христов обясни, че риск от манипулация на електронния вот съществува, но това не е причина той да не бъде приложен. „Има риск от такова нещо, но в крайна сметка, вижте - електронното банкиране, което не засяга един глас  - а в момента един глас се продава по 50 -100 лв., така се говори - хората банкират и превеждат милиони с електронни подписи. И там се случва понякога да има хакерски атаки, но това не е масова практика и това не означава, че не трябва да търсим начини, чрез които да гарантираме електронното гласуване. Най-лесният начин е да се откажем от него. Ние настояваме законите в България да се спазват. Две години нищо не се направи, нищо в тази посока не беше решено. Сега виждаме, че се търси възможност отново да се отложат тези две форми на гласуване.\" Проф. Христов припомни, че по въпроса за електронното гласуване през 2015-та година имаше референдум, на който гражданите изразиха подкрепата си за него със 70%.", "date": "2018.11.29", "title": "Проф. Румен Христов, СДС: Парламентарно представените партии се страхуват, че при електронно гласуване, вотът на българите в чужбина няма да отиде при тях"}
{"url": "http://www.focus-news.net/news/2018/11/29/2596392/sport-chelsi-otnovo-ostana-bez-azar.html", "text": "Голямата звезда на Челси Еден Азар ще пропусне днешното домакинство на ПАОК от Лига Европа заради контузия в глезена. Белгиецът наскоро се завърна в игра след травма в гърба, но сега има нов проблем. Контузията обаче не е е сериозна и Азар трябва да бъде на линия за мача с Фулъм в неделя. \"Контузията не е сериозна. Азар няма да може да играе с ПАОК, но мисля, че ще може да се Възстанови за следващия мач в Премиър лийг. Притеснен съм, защото преди 25 дни той имаше травма в гърба, а сега в глезена. Пропусна доста тренировки, така че е нормално да не бъде в оптимално физическо състояние. Той има нужда от една седмица тренировки и няколко мача, за да се върне в най-добрата си форма\", заяви мениджърът на лондончани Маурицио Сари. \r\nЧелси вече си гарантира участие в следващата фаза на Лига Европа. Същото важи за Леверкузен, Цюрих, Динамо Загреб, Арсенал, Айнтрахт Франкфурт и Лацио.", "date": "2018.11.29", "title": "Спорт: Челси отново остана без Азар"}
{"url": "http://www.focus-news.net/news/2018/11/29/2596394/blagoevgrad-taksimetrovite-shofyori-ot-grada-nyama-da-izlizat-na-protest.html", "text": "Таксиметровите шофьори от Благоевград няма да излизат на протест. Това каза за  Радио „Фокус“-Пирин  Росен Начев, председател на Сдружението на таксиметровите шофьори в Благоевград. Той посочи, че таксиметровите шофьори в Благоевград са недоволни от много неща, но според него това не значи, че всеки път трябва да излизат на улицата и да протестират. По думите му няма логика в такива протести. Начев допълни, че според тях цените на които извършват таксиметровите услуги са ниски, но това се дължи на цялостната икономическа обстановка в страната. Според него това не е нещо, за което е виновен конкретно някой. Той заяви, че всички искат по-добър живот, но друг е въпроса по какъв начин трябва да се случи това. „Ние искаме повече стоянки за такситата, тъй като в града броят им е недостатъчен. Също така искаме по-добра организация на движението с ремонтирани улици. Това са разумни искания според мен и е нормално да се изискват, но не е разумно да кажеш „Искам да возя за 1 евро на км.“, „Искам бензина да е на 0,50 лв.“, защото при пазарната икономика цените са заложени така, че никой не е спрян, ако иска да си увеличи цената и е глупаво да протестираш за по-висока цена“, каза още Росен Начев. \r\nНатали СТЕФАНОВА", "date": "2018.11.29", "title": "Благоевград: Таксиметровите шофьори от града няма да излизат на протест"}
{"url": "http://www.focus-news.net/news/2018/11/29/2596393/ministar-neno-dimov-ako-iskame-chist-vazduh-tryabva-da-imame-stabilna-energetika.html", "text": "Чисто формално, ако искаме чист въздух, това означава, че трябва да имаме стабилна енергетика. Знаем, че основен източник на замърсяването на въздуха е битовото отопление, т.е., ако тези хора, които в момента се топлят на ток, не могат да си позволят тока, това означава още по-мръсен въздух. Това заяви Нено Димов, министър на околната среда и водите в предаването \"Още от деня\" по  БНТ. Той беше категоричен, че запазването на комплекса \"Марица-изток\" е и за чист въздух. \"Марица - изток\" 2 засега ще може да оперира с въглищата до изчерпване на количествата, отбеляза още той. Министърът на околната среда и водите каза, че на предстоящата Конференция на страните по Рамковата конвенция на ООН за изменението на климата в Катовице ще отстоява позицията на правителството да няма по-високи амбиции от досегашните. Министър Димов подчерта, че на срещата на министрите на околната среда на 9 октомври в Люксембург категорично е защитил позицията, че не трябва да има по-високи амбиции от сегашните. По думите му не трябва да има предоговаряне на каквито и да е условия за следващите 10 години и не трябва да имаме допълнителни плащания към други страни. Тази позиция той е предложил на Министерския съвет. Премиерът я е защитил на срещата на Европейския съвет миналия месец и тя ще бъде защитена в Катовице. Той добави, че от самото начало България подкрепя Полша, защото те имат същите проблеми, които имаме и ние. \r\n\"Това очевидно е определен тип политика, която Европейският съюз води. Тя беше като че ли монополна политика в света. Знаете, че Тръмп излезе от Парижкото споразумение. Новият бразилски президент вероятно ще извади и Бразилия от това споразумение. Предстои процес на преосмисляне, предполагам, защото от едната страна стоят определени промени, на които сме свидетели, от друга страна обаче стоят социално-икономическите условия, които по никакъв начин не могат да бъдат подценявани. Ние трябва да се наясно, че хората - тяхната работа, тяхното добруване, не се изгражда на чиста околна среда, а и на икономика, и на баланса между двете. Ако балансът бъде изпуснат, едно от двете ще страда, а по този начин ще страдат и хората\", коментира Нено Димов.  \r\nМинистърът на екологията посочи, че замърсяването на въздуха в България е в големите градове, но подчерта, че то е само от фини прахови частици. Той заяви, че по останалите 8 или 9 показатели, по които се следи въздухът, той е в нормите. Нено Димов допълни, че според данните, и Варна ще излезе тази година от градовете с наднормено замърсяване, но все още има проблем в над 20 града в България.", "date": "2018.11.29", "title": "Министър Нено Димов: Ако искаме чист въздух, трябва да имаме стабилна енергетика"}
{"url": "http://www.focus-news.net/news/2018/11/29/2596396/sliven-priklyuchi-obshtinskiyat-krag-na-futbolnoto-parvenstvo-ot-uchenicheski-igri-2018-2019.html", "text": "Приключи Общинският кръг на футболното първенство от Ученически игри 2018 – 2019 в Сливен. Това  съобщиха от пресцентъра на  Община Сливен . Във възрастова група 5-7 кл., първото място завоюваха учениците от ОУ „Братя Миладинови“. Второто място остана за отбора на ОУ „Д -р Иван Селимински“, а на трето се наредиха ОУ „Елисавета Багряна“. \r\nПри юношите във възрастови групи 8-10 кл. и 11-12 кл. победители са ППМГ „Добри Чинтулов“. На второ място при по-големите 11-12 клас останаха ПГХТ „Акад.Неделчо Неделчев“, следвани от ПХГ „Дамян Дамянов“. \r\nУченическите игри продължават със състезания по хандбал на 1 и 2 декември в салона на ОУ „Елисавета Багряна“, бадминтон на 8 и 9 декември във физкултурния салон на СУ „Константин Константинов“. \r\nВ спортна зала „Васил Левски“ на 13 и 14 декември сили ще премерят учениците в състезание по тенис на маса. \r\nНовата година ще стартира със състезания по шахмат на 5 и 6 януари в Център за подкрепа на личностното развитие – Детски комплексСливен. \r\nСъстезанията по баскетбол и бадминтон са предвидени за месец февруари. През март ще се проведе състезанието по лека атлетика. \r\nУченическите игри са основна изява в областта на ученическия спорт. Най-добре представилите  се отбори от финалните състезания, имат възможност за участие в Световните ученически първенства, организирани  от Международната федерация за ученически спорт. \r\nОрганизатори на проявите са Община Сливен, съвместно с Центъра за подкрепа на личностното развитие – Детски комплекс Сливен.", "date": "2018.11.29", "title": "Сливен: Приключи Общинският кръг на футболното първенство от Ученически игри  2018 – 2019"}
{"url": "http://www.focus-news.net/news/2018/11/29/2596395/sport-zapochna-machat-v-leverkuzen-mezhdu-bayer-i-ludogorets.html", "text": "Започна мачът в Леверкузен между Байер и Лудогорец \r\nЗапочна мачът на Лудогорец срещу Байер в Леверкузен от петия кръг в група „А“ на Лига Европа. \"Орлите\" от Разград загубиха шансове да продължат в турнира през пролетта, след като постигнаха само две равенства досега, докато германският тим си осигури класирането.  \r\nОсвен Леверкузен, участие в плейофите постигнаха още отборите на Цюрих, Динамо Загреб, Арсенал, Челси, Айнтрахт Франкфурт и Лацио. \r\nПо-рано тази вечер Динамо Киев победи като гост Астана с 1:0 и също се класира за плйофите. \r\nВ другия ранен мач Рапид Виена победи като гост Спартак Москва с 2:1 и временно оглави Група G, преди мача на Рейнджърс и Виляреал.", "date": "2018.11.29", "title": "Спорт: Започна мачът в Леверкузен между Байер и Лудогорец"}
{"url": "http://www.focus-news.net/news/2018/11/29/2596397/katya-tabachka-oblastna-direktsiya-na-mvr-kyustendil-vazrastnite-trudno-podvizhnite-i-bolni-hora-sa-nay-riskovata-grupa-pri-bitovite-pozhari.html", "text": "Възрастните, трудно подвижните и болни хора са най-рисковата група при битовите пожари. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й поради тази причина се препоръчва всички отоплителни уреди да бъдат много добре укрепени, защото съществува опасност от обръщане. „Никога не трябва да се оставят включени отоплителни уреди без наблюдение. Многократно напомняме, че при излизане от дома или от офиса, трябва да се убедим, че уредите са изключени. Не трябва да се използват нестандартни или саморъчно направени отоплителни уреди. Върху уредите или в близост до тях, не трябва да се оставят горими предмети. Ползването на уредите за сушене на дрехи крие сериозен риск от пожари”, каза Катя Табачка. По думите й се препоръчва да бъдат добре укрепени всички отоплителни уреди. 62 са били пожарите по време на предходния отоплителен сезон. При тях е пострадал един човек, а двама други са загинали. \r\nВенцеслав ИЛЧЕВ", "date": "2018.11.29", "title": "Катя Табачка, Областна дирекция на МВР – Кюстендил: Възрастните, трудно подвижните и болни хора са най-рисковата група при битовите пожари"}
{"url": "http://www.focus-news.net/news/2018/11/29/2596387/afp-emanyuel-makron-obyavi-sreshta-sas-sauditskiya-prestolonaslednik.html", "text": "Държавният глава на Франция Еманюел Макрон обяви провеждането на среща със саудитския престолонаследник принц Мохамед, която ще се проведе в кулоарите на форума на върха на Г-20 в аржентинската столица Буенос Айрес, предава  AFP . \r\nФренският лидер подчерта, че ще повдигне темата за убийството на журналиста Джамал Ханшоги. „Няма съмнение, че ще имам възможността да го спомена\", заяви Макрон пред журналисти в Буенос Айрес. \r\nСаудитският владетел пристигна в Аржентина в сряда, за да се опита да преодолее международното недоволство за убийството в саудитското консулство в Истанбул, подчертава агенцията. Тереза Герова", "date": "2018.11.29", "title": "AFP: Еманюел Макрон обяви среща със саудитския престолонаследник"}
{"url": "http://www.focus-news.net/news/2018/11/29/2596401/varna-vremenno-se-ogranichava-dvizhenieto-po-pat-iii-731-chernook-hrabrovo-poradi-nuleva-vidimost-snegonavyavaniya-i-snegopochistvane.html", "text": "Временно се ограничава движението по път III-731 Черноок – Храброво, поради нулева видимост, снегонавявания и снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.11.29", "title": "Варна: Временно се ограничава движението по път III-731 Черноок – Храброво, поради нулева видимост, снегонавявания и снегопочистване"}
{"url": "http://www.focus-news.net/news/2018/11/29/2596399/prof-nikolay-radulov-ako-prodalzhava-chinovnichestvoto-v-mvr-shte-predizvika-razpuskaneto-mu.html", "text": "Ако продължава, чиновничеството в МВР ще предизвика разпускането му.  Това каза за обзорното предаване „Това е България“ на  Радио \"Фокус\"  проф. Николай Радулов, бивш секретар и заместник-министър на МВР. Той допълни, че службите за обществен ред и сигурност не трябва да се разглеждат като структури, които да печелят средства, а като такива, които произвеждат продукт „Сигурност“. „Гражданите няма да търпят да им се дава дефектен продукт. Ние не искаме да купуваме илюзията за сигурност. Аз съм уверен, че всички чувстват, че гражданска сигурност в страната няма. Заявленията, че всичко е ок, че няма организираната престъпност, а битовата намалява – това е илюзорен продукт, който няма нищо общо с това, от което гражданите имат нужда. Самите служители не искат да предлагат такава услуга. Илюзията, че в МВР се плаща добре, е същата като илюзията, че продуктът сигурност е качествен. В МВР се плаща лошо, работи се извънредно, назначават се хора през главата на хора, които имат кадрово досие и име и са известни и популярни в полицейските среди – това няма как да води до качествена работа“, каза още експертът по национална сигурност. \r\nПроф. Николай Радулов определи твърденията на правителството, че няма корупция и престъпност като груб ПР, благодарение на който разликата между това, което се усеща, и това, което е реалност, се размива.", "date": "2018.11.29", "title": "Проф. Николай Радулов: Ако продължава, чиновничеството в МВР ще предизвика разпускането му"}
{"url": "http://www.focus-news.net/news/2018/11/29/2596398/nimh-utre-nad-severna-i-iztochna-balgariya-oblachnostta-shte-e-znachitelna-i-na-otdelni-mesta-shte-prevali-slab-snyag.html", "text": "През нощта облачността над по-голямата част от страната ще се задържи значителна и на отделни места ще превалява слаб сняг. Разкъсвания и намаления на облачността ще има над Югозападна България. Минимални температури в Северна България и високите полета между минус 11° и минус 6°, в Южна между 6° и минус 1°, в София около минус 10°. Това съобщи за Агенция \"Фокус\" дежурният синоптик Христо Христов от  Националния институт по метеорология и хидрология (НИМХ)  към Българската академия на науките (БАН). \r\nАтмосферното налягане в сутрешните часове ще бъде значително по-високо от средното за ноември, но през деня ще се понижава. Утре над Северна и Източна България облачността ще е значителна и на отделни места ще превали слаб сняг. Предимно слънчево ще бъде над Югозападна България, а до края на деня намаление на облачността ще има над много райони и от останалата част от страната. Сутринта на места в котловините ще бъде с мъгла. Ще духа слаб, в Източна България умерен, а по крайбрежието на морето силен север-североизточен вятър. Максимални температури - в Северна България между минус 6° и минус 2°, в Южна България и по крайбрежието на морето предимно между 0° и 5°, в София около минус 2°. \r\nНад Черноморието ще бъде предимно облачно с превалявания от слаб сняг, по южното крайбрежие дъжд и сняг. Ще духа умерен и силен северен вятър. Максимални температури между 0° и 5°. Температурата на морската вода е 11°. Вълнението на морето ще бъде 3-4 бала. \r\nНад планините ще духа умерен източен вятър, който през деня ще отслабне, а вечерта ще се ориентира от югозапад и ще започне да се усилва. Предимно слънчево ще бъде над планините от Югозападна България, като през деня намаления на облачността ще има и над масивите от останалата част на страната. Ще бъде почти без валеж. Максимална температура на 1200 метра около минус 2°, на 2000 метра – около минус 6°. \r\nПрез нощта срещу събота вятърът в много райони ще стихне и минималните температури ще са ниски - между минус 15° и минус 10°, в Южна България до минус 5°. В събота и дневните в Северна България ще остават под нулата – предимно между минус 7° и минус 2°, в Южна ще са между 0° и 5°. От запад ще се появи висока облачност. В неделя и понеделник ще се затопля, повече в планините и планинските райони, а в западната и централната част на Дунавската равнина ниската облачност ще се задържа през целия ден и там максималните температури ще остават отрицателни.", "date": "2018.11.29", "title": "НИМХ: Утре над Северна и Източна България облачността ще е значителна и на отделни места ще превали слаб сняг"}
{"url": "http://www.focus-news.net/news/2018/11/29/2596400/mina-dzhuglarska-trudoterapevt-kam-tsentara-za-sotsialna-rehabilitatsiya-i-integratsiya-minalata-godina-predstavihme-23-risunki-na-izlozhba-a-tazi-godina-te-sa-veche-43.html", "text": "Миналата година представихме 23 рисунки на изложбата, а тази година те са вече 43. Това каза пред журналисти Мина Джугларска, трудотерапевт към Центъра за социална рехабилитация и интеграция към Община Бургас, по време на благотворителна изложба с картини, рисувани от младежи със специфични потребности, предаде репортер на  Радио „Фокус“ – Бургас . По думите ѝ идеята на изложбата се състои основно в това младежите от центъра да подготвят сами трудовия процес. „Те са много мотивирани. Най-важното е да ги подкрепяме, да вярваме в тях и във всеки един от тях да това, което е най-адаптивно за него. Развивайки фина моторика с рисуването, те вече имат правилно виждане за пространство и цвят. Това въздействие е много психически успокояващо за тях“, обясни Джугларска. Тя добави, че освен с рисуване, по време на занятията им в центъра те запълват времето и с различни симулационни игри, които биха им били полезни в различни ситуации. „Заедно правим словесно изпълнителски етюди, импровизираме попълване на документи за работа, интервю за работа, и всичко друго, което би им помогнало в утрешния ден“, допълни още Джугларска. Тя каза също, че към момента в Центъра за социална рехабилитация и интеграция присъстват 20 младежи. „Средствата, които ще се съберат след изложбата, ще използваме за нови материали за рисуване – платна, четки и други“, каза също трудотерапевтът. Според нея всичко необходимо за центъра вече е предоставено от Община Бургас, но смисълът на изложбата е младежите да разберат, че са допринесли за него с труда си. \r\nМария ГЕОРГИЕВА", "date": "2018.11.29", "title": "Мина Джугларска, трудотерапевт към Центъра за социална рехабилитация и интеграция: Миналата година представихме 23 рисунки на изложба, а тази година те са вече 43"}
{"url": "http://www.focus-news.net/news/2018/11/29/2596404/3-949-koledni-elhi-shte-predostavyat-stopanstvata-kam-severoiztochnoto-darzhavno-predpriyatie.html", "text": "3 949 коледни елхи ще предоставят стопанствата към Североизточното държавно предприятие (СИДП) на хората от областите Шумен, Търговище, Добрич и Варна. Това съобщиха от  СИДП.  От тях 997 ще бъдат в контейнери, със закрити корени, а 2 952 ще бъдат отсечени. Най-много елхички със запазена коренова система са произведени в разсадника на ДГС-Върбица – 522 броя и ДГС-Търговище, които ще предоставят 450 коледни елхи на живеещите в областта. Най-голям брой отсечени елхи ще предоставят горските от ДГС-Преслав. Те са подготвили 1 100 броя, с които да зарадват малки и големи по време на празниците. Дръвчетата, които ще украсят домовете на мнозина са от видовете ела, смърч и черен бор. 950 броя отсечени коледни елхи са подготвили от ДГС-Търговище и още 411 от ДГС-Върбица, като те са от видовете смърч, дуглазка и ела. Още 280 елхи предоставят за хората от област Добрич служителите на ДЛС-Балчик. И останалите стопанства ще пуснат на пазара коледни дръвчета, но по-малко на брой.", "date": "2018.11.29", "title": "3 949 коледни елхи ще предоставят стопанствата към Североизточното държавно предприятие"}
{"url": "http://www.focus-news.net/news/2018/11/29/2596421/pazardzhik-svetlinite-na-kolednata-elha-v-panagyurishte-shte-badat-zapaleni-na-30-noemvri.html", "text": "В Панагюрище светлините на коледната елха ще бъдат запалени на 30 ноември, съобщи за  Радио „Фокус“ – Пазарджик  Радка Костуркова от общинската администрация. Тя обясни, че коледното дръвче ще засияе на площад „20-ти април“. Нови светлинни елементи допълват украсата на площада. Празнично озарени са и фасадите на сградите на Общината, Народно читалище „Виделина-1865” и Театър Дом-паметник. Празнично осветени са и градинките на кръстовището на улиците „Георги Бенковски“ и „Георги С. Раковски“ и на площад „Павел Хаджилуков“. Нови светлинни елементи създават празнично настроение на улица „Георги Бенковски“ и на улица „Райна Княгиня“. На площад „Райна Княгиня” е поставена нова коледна шейна, еленчета и елхички. Специална пощенска кутия очаква писмата с желания до Дядо Коледа. „Запалването на светлините на Коледната елха е утре в 17:30 часа с празнична програма „Коледни искри“, в която ще вземат участие хор „Децата на Панагюрище“, Коледният елф  Бърборино, владетелят на магията Ериксон. Коледна латино фиеста ще завихри певецът Искрен Пецов“, уточни Костуркова. \r\nВаня НИКОЛОВА", "date": "2018.11.29", "title": "Пазарджик: Светлините на коледната елха в Панагюрище ще бъдат запалени на 30 ноември"}
{"url": "http://www.focus-news.net/news/2018/11/29/2596402/sofiya-vavezhda-se-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението за заснемане на рекламен клип, съобщиха от  пресцентъра на Столична община.   \r\nОт 17.30 до 19.30 часа на 29 ноември 2018 г. и от 05.30 до 19.30 часа на 30 ноември 2018 г. се забранява престоят и паркирането на пътни превозни средства, с изключение на автомобилите на снимачния екип, извън местата в режим на платено паркиране „служебен абонамент“:  \r\n- на ул. „Мургаш” между ул. „Шейново” и бул. „Евлоги и Христо Георгиеви”;  \r\n- на ул. „Шейново“ между ул. „Тулово“ и ул. „Васил Априлов“ .", "date": "2018.11.29", "title": "София: Въвежда се организация на движението за заснемане на рекламен клип"}
{"url": "http://www.focus-news.net/news/2018/11/29/2596403/kmetat-yordanka-fandakova-zaedno-s-izvestni-balgarski-sportisti-aktyori-muzikanti-i-tvortsi-shte-prisastva-na-zapalvaneto-na-svetlinite-na-praznichnata-elha-na-sofiya.html", "text": "На 30 ноември 2018 година (петък) в парка пред Националния дворец на културата ще заблестят светлините на празничната елха на град София. Светлините на елхата ще бъдат запалени в 19.00 часа. Това съобщиха от пресцентъра на  Столична община . \r\nОт 17.00 ч. до 19.30 ч. на площада пред НДК (от страната на ул. „Фритьоф Нансен” и Билетния център) ще се проведе програма с участието на вокална група към Столичен център за работа с деца „Бели Брези”, балетна школа „Силует”, вокална група „Сладки пуканки - мъничета” към Националния дворец на децата, солисти от Арт център „Стринджендо”, фолклорна формация към 144 СУ „Народни будители”.  \r\nНа сцената са поканени спортистите Йорданка Благоева, Любомира Казанова, Ина Ананиева, много актьори, режисьори и музиканти: Бина Харалампиева, Кирякос Аргиропулос, Ириней Константинов, Роберт Янакиев, Елена Русалиева, Мая Бежанска, Румен Угрински, Тончо Токмакчиев, Еделина Кънева, Дичо, Камелия Тодорова, Владо Пенев, Весела Бабинова, Владимир Зомбори, Христо Пъдев, Катлийн Старейшинска, Жени Лечева, Велислав Павлов – актьор от филма „Вездесъщият”, Илиян Джевелеков.  \r\nЦветни илюминации ще озарят небето в празничната вечер.", "date": "2018.11.29", "title": "Кметът Йорданка Фандъкова заедно с известни български спортисти, актьори, музиканти и творци ще присъства на запалването на светлините на празничната елха на София"}
{"url": "http://www.focus-news.net/news/2018/11/29/2596420/smolyan-sled-silnite-vetrove-prez-yanuari-elektrorazpredelitelnoto-druzhestvo-e-predprielo-izvanredni-resheniya.html", "text": "Областният управител Недялко Славов проведе поредна текуща среща преди предстоящия зимен сезон със Съвета на директорите на електроразпределителното дружество. Това съобщиха от  Областна администрация – Смолян.  От ръководството на дружеството представиха пред Славов изпълненото до момента и предстоящите дейности по изпълнение на инвестиционните планове за област Смолян през настоящата 2018 година. \r\nОтносно подобряване качеството на услугите за клиентите от региона, електроразпределителното дружество е предприело извънредни решения след силните ветрове през януари тази година. Прокарани са 3.5 км ново подземно окабеляване към село Киселчево и Ардинското корито. Във връзка с подсигуряване на просеки до електропроводите, се провежда двойно разчистване в годишен план в района на Девин, Баните и Чепеларе. Прокарват се нови 6 км подземни електропроводи, като се предвиждат и две кабелни линии за Чепеларе и Пампорово. За региона през настоящата година са предвидени средства, възлизащи на 5.7 млн.лв., които се инвестират в развитие на мрежата и повишаване сигурността на захранване, реконструкция на мрежа средно и ниско напрежение (9.4 км нови електропроводи Ср.Н, 20.9 км нови електропроводи НН и 12 нови трафопоста). Приоритетно се инвестира в подобряване сигурността на електропреносната мрежа в районите, където възникват по-често проблеми с електрозахранването \r\nНа срещата беше обсъдена и новата инвестиционна програма на дружеството. Финализират се дейностите по осигуряване на енергийното обезпечаване за ГКПП „Рудозем-Ксанти“, намеренията са започване на процедурите по подмяна с дистанционни електромери в община Чепеларе и община Златоград. Продължава да се работи и по повишаване сигурността на електрозахранването за населението на Виево и Баните. Част от дейностите включва почистване и поддържане на просеките. \r\nОт електроразпределителното дружество информираха областния управител, че е подсигурено поддържане на електропреносната мрежа в региона нови специализирани високопроходими автомобили – всички 4х4 и два високопроходими камиона, както и рак-трак и моторни шейни за Пампорово.", "date": "2018.11.29", "title": "Смолян: След силните ветрове през януари, електроразпределителното дружество е предприело извънредни решения"}
{"url": "http://www.focus-news.net/news/2018/11/29/2596422/sluzhitel-na-nap-e-zaloven-s-podkup-ot-15-hil-leva-obzor.html", "text": "Служител на НАП е заловен в момент на получаване на подкуп от 15 хил. лева. Това съобщи административният ръководител на Софийска градска прокуратура Емилия Русинова. Русинова обясни, че сигналът за корупционната схема е подаден от управителя на дружеството, на което данъчният служител е трябвало да направи ревизия. По думите ѝ анализът на доказателствата по случая не е приключил и кръгът от обвиняеми лица не е изчерпан. Тя поясни, че служители на НАП са били определени със заповед да извършат ревизия на търговско дружество. В последствие въпросните служители са провели няколко срещи с управителя на дружеството. При първата от тях те са го уведомили, че по отношение на неговото дружество са установени недекларирани печалби в размер на 800 хил. лева. Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева. Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 хил. лева, които са му били предадени в центъра на столицата. Емилия Русинова уточни, че служителят е задържан за 72 часа и предстои да бъде поискано постоянното му задържане под стража, а процесуално следствените действия по случая продължат. От думите й стана ясно още, че задържаният е бил отстранен от длъжност през 2015 година заради престъпление от общ характер и впоследствие върнат на работа със съдебно решение. \r\nДиректорът на Главна дирекция „Борба с организираната престъпност“ (ГДБОП) Ивайло Спиридонов уточни, че сигналът за поискания подкуп е получен в началото на месеца, а самото задържане на данъчния е станало на 28 ноември. Той призова всички български граждани да бъдат дейни и да съобщават на структурите на МВР и прокуратурата за опити да бъдат изнудвани от държавния служители. „Елемент от корупционната практика е първоначално да ви обяснят колко много сте сгрешили и дължите, а след това евентуално по този начин да ви мотивират да заплатите съответната сума, а пък те ще ви помогнат. Дали сте сгрешили и дължите - това е друг въпрос“, допълни гл. ком. Спиридонов.", "date": "2018.11.29", "title": "Служител на НАП е заловен с подкуп от 15 хил. лева (ОБЗОР)"}
{"url": "http://www.focus-news.net/news/2018/11/29/2596391/kanal-5-makedoniya-mvr-na-ungariya-ne-znae-kak-nikola-gruevski-e-vlyazal-v-stranata.html", "text": "В писмен отговор Министерство на вътрешните работи на Унгария твърди, че не разполага с информация как бившия премиер на Македония Никола Груевски е влязъл на територията на страната, за да потърси убежище, предава скопската телевизия  „Канал 5“ . \r\nОфициалният отговор, подписан от държавния секретар по координация и управление, Бенце Боднар, е, че МВР няма конкретни данни. Запитването е отправено от македонската редакция на Радио \"Свободна Европа\". Тереза Герова", "date": "2018.11.29", "title": "„Канал 5“ (Македония): МВР на Унгария не знае как Никола Груевски е влязъл в страната"}
{"url": "http://www.focus-news.net/news/2018/11/29/2596427/kyustendil-poreditsa-ot-blagotvoritelni-initsiativi-se-provezhdat-v-pmg-profesor-emanuil-ivanov.html", "text": "Поредица от благотворителни инициативи се провеждат в ПМГ „Професор Емануил Иванов” в Кюстендил. Това съобщи за  Радио „Фокус” – Кюстендил  Силвия Георгиева, преподавател по биология и опазване на природната среда. В рамките на седмицата се организират благотворителни базари, в подкрепа на лечението от левкемия на Тони Костов, който е бивш ученик на гимназията. „В училището активно се включваме всички в благотворителната кампания. Ежедневно децата провеждат базари, правят коледни картички. Ние направихме домашни сапуни по разработен от нас проект, които вече продадохме”, каза Силвия Георгиева. Над 4 000 лева е събраната до момента сума. Учениците са се разбрали още, вместо да си разменят подаръци, предвидените суми за това, да дарят за лечението на Тони Костов. Част от тях ще участват и в благотворителния концерт „Градът протяга ръка за Тони”, който ще се проведе на 7 декември 2018 година. \r\nВенцеслав ИЛЧЕВ", "date": "2018.11.29", "title": "Кюстендил: Поредица от благотворителни инициативи се провеждат в ПМГ „Професор Емануил Иванов”"}
{"url": "http://www.focus-news.net/news/2018/11/29/2596428/sport-ludogorets-s-ravenstvo-11-kato-gost-na-bayer-v-leverkuzen.html", "text": "Лудогорец стигна до равенство 1:1 като гост на Байер Леверкузен в група „А“ на Лига Европа. Българският шампион първи откри резултата на стадион „Бай Арена“, където резервата Марселиньо отбеляза в 69-ата минута. Пет минути преди края Митчел Вайзер изравни за домакините. \r\nВ другия мач от групата Цюрих загуби от АЕК Ларнака с 1:2 и така Лудогорец остана на последно място. Преди последните двубои лидер в групата е Байер Леверкузен с 10 точки, Цюрих с 9, АЕК с 5 и Лудогорец с три точки. \r\nРезултати от останалите двубои тази вечер: \r\nМилан – Дюделанж 5:2 \r\nАндерлехт – Спартак Търнава 0:0 \r\nБАТЕ Борисов – МОЛ Види 2:0 \r\nБетис – Олимпиакос 1:0 \r\nБордо – Славия Прага 2:0 \r\nФенербахче – Динамо Загреб 0:0 \r\nКраснодар – Акхисар Беледие 2:1 \r\nКарабах – Спортинг 1:6 \r\nРед Бул Зацбург – Лайпциг 1:0 \r\nРозенборг – Селтик 0:1 \r\nВорскла Полтава – Арсенал 0:3 \r\nЗенит – Копенхаген 1:0", "date": "2018.11.29", "title": "Спорт: Лудогорец с равенство 1:1 като гост на Байер в Леверкузен"}
{"url": "http://www.focus-news.net/news/2018/11/29/2596426/veselina-nikolova-narodno-chitalishte-sv-sv-kiril-i-metodiy-1985-burgas-konkursat-za-izrabotvane-na-kukli-v-ochakvane-na-koleda-startira-za-peta-poredna-godina.html", "text": "Конкурсът за изработване на кукли „В очакване на Коледа“ стартира за пета поредна година. Това каза за  Радио „Фокус“ – Бургас  секретарят на Народно читалище \"Св. Св. Кирил и Методий 1985\" в Бургас Веселина Николова. По думите й конкурсът се организира съвместно със сдружение „Усмивка“ и е под патронажа на зам. областният управител на бургаски регион професор Севдалина Турманова. „Идеята ни е деца да зарадват деца. Всички кукли, които участват и бъдат изпратени до 10 декември на адреса на читалището, ще бъдат оценени и ще бъде организирана изложба с тези кукли на 18 декември в областната управа“, добави Николова. Тя посочи още, че след приключване на изложбата куклите няма да бъдат върнати на участниците, а ще бъдат подарени като коледен подарък на деца и младежи с увреждания, настанени в центрове от семеен тип в град Бургас. Тя заяви, че това е с цел децата и младежите да се зарадват за предстоящите коледни празници. Тя допълни още, че всяка година организират и имат различни идеи във връзка с конкурса, който всяка година е с различна социална насоченост, но се запазва идеята да бъде от деца за деца. \r\nМария КУРТЕВА", "date": "2018.11.29", "title": "Веселина Николова, Народно читалище \"Св. Св. Кирил и Методий 1985\" – Бургас: Конкурсът за изработване на кукли „В очакване на Коледа“ стартира за пета поредна година"}
{"url": "http://www.focus-news.net/news/2018/11/29/2596423/gabrovo-bezplatni-izsledvaniya-i-informatsionni-kampanii-initsiira-rzi-gabrovo-po-povod-svetovniya-den-za-borba-sas-spin.html", "text": "Безплатни изследвания и информационни кампании инициира Регионалната здравна инспекция в Габрово по повод Световния ден за борба със СПИН. Това съобщиха за  Радио „Фокус“ – Велико Търново  от РЗИ – Габрово. \r\nСред планираните дейности във връзка с кампанията е предоставяне на здравно-промотивни материали в училищата в областта, разиграване на викторини по темата и представяне на презентации. Утре в централната градска част ще се раздават кондоми и информационни материали на гражданите. От РЗИ – Габрово припомнят, че всеки желаещ може да провери своя ХИВ-статус безплатно и анонимно в лабораторията на инспекцията. \r\nКампанията през тази година ще премине под надслов „Узнай своя статус!”. През 1988г. Световната здравна организация, в стремежа си да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи с ХИВ, обявява 1-ви декември за Световен ден за борба със СПИН. Кампанията цели насърчаване и обединяване на усилията на различни институции и организации за разширяване на обхвата на тестване, повишаване на осведомеността на хората, относно предимството на изследването за ХИВ и хепатити, ранното откриване на заразените лица и своевременното им насочване към лечение. Инициативите дават възможност на хората да направят своя избор за превенция на ХИВ и хепатити, за да защитят себе си и своите близки. \r\nМария НЕДЕВА", "date": "2018.11.29", "title": "Габрово: Безплатни изследвания и информационни кампании инициира РЗИ – Габрово по повод Световния ден за борба със СПИН"}
{"url": "http://www.focus-news.net/news/2018/11/29/2596424/inzh-deyan-ivanov-kmet-na-beloslav-byudzhetat-na-obshtinata-za-2019-godina-shte-bade-zavishen-s-10.html", "text": "Бюджетът на Община Белослав за 2019 година ще бъде завишен с 10%. Това каза за  Радио „Фокус“ – Варна  кметът на Община Белослав инж. Деян Иванов. Той отбеляза, че не се предвижда увеличение на местните данъци и такси. Инж. Деян Иванов посочи, че приоритетно през следващата година администрацията ще работи в посока започване и завършване на всички проекти, писани през последните години. „Разписана е капиталовата програма, програмата за образование. По прогнозна стойност бюджетът за следващата година има 10% увеличение спрямо бюджета през 2018 година“, каза още инж. Деян Иванов. \r\nМарияна ВАЛЕНТИНОВА", "date": "2018.11.29", "title": "Инж. Деян Иванов, кмет на Белослав: Бюджетът на Общината за 2019 година ще бъде завишен с 10%"}
{"url": "http://www.focus-news.net/news/2018/11/29/2596429/veliko-tarnovo-izlozhba-balgarski-folklorni-motivi-vav-vektori-podgotvyat-uchenitsite-ot-su-emiliyan-stanev.html", "text": "Изложба „Български фолклорни мотиви във вектори“ подготвят учениците от СУ „Емилиян Станев“ във Велико Търново. Това съобщиха за  Радио „Фокус“ – Велико Търново  от учебното заведение. Експозицията е дело на художниците от VIII до XII клас в училището, които вдъхват нов живот на традиционните български шевици в часовете си по компютърна графика. На изложбата ще бъдат представени техни векторни проекти и приложението на част от богатото нематериално културно наследство на България. Идеята за това практическо представяне на възможностите на векторната графика в това да се прилагат неограничен брой деформации и трансформации, като ротация, транслация, преобразуване и други, е на техния учител по компютърна графика Светлана Бенкова. Откриването на изложбата е на 10 декември /понеделник/ от 16.00 часа в СУ „Емилиян Станев“. \r\nНадежда КРЪСТЕВА", "date": "2018.11.29", "title": "Велико Търново: Изложба „Български фолклорни мотиви във вектори“ подготвят учениците от СУ „Емилиян Станев“"}
{"url": "http://www.focus-news.net/news/2018/11/29/2596425/reuters-prezidentat-makri-saobshti-che-obvineniyata-sreshtu-sauditskiya-prestolonaslednik-shte-se-obsazhdat-na-sreshtata-na-g20-mozhe-bi.html", "text": "Аржентинският президент Маурисио Макри обяви в четвъртък, че обвиненията срещу Мохаммед бин Салман вероятно ще бъдат обект на дискусии на започващата в петък в Буенос Айрес среща на Г20.  Саудитският престолонаследник се обвинява във военни престъпления и изтезания, информира  Reuters  от столицата на латиноамериканската държава.  \r\n“Що се отнася до престолонаследника, Саудитска Арабия е постоянен член на Г20 и той участва в срещата. Темата, която оказа силно влияние върху света, е предложена за обсъждане и тя може да присъства в двустранните разговори, но може и да не присъства в тях, може да се включи в дневния ред и на самата среща на Г20,” е заявил Макри.  \r\nТова аржентинският президент е казал на съвместната пресконференция с френския си колега Еманюел Макрон, който е подчертал, че убийството на журналиста Джамал Хашоги е „много сериозно“ събитие. \r\nВ четвъртък са се състояли предварителните разговори между  пристигналите вече в Буенос Айрес участници в откриващата се в петък годишна среща на върха на Г 20.  Ивелина Ватова", "date": "2018.11.29", "title": "Reuters: Президентът Макри съобщи, че обвиненията срещу саудитския престолонаследник ще се обсъждат на срещата на Г20, може би"}
{"url": "http://www.focus-news.net/news/2018/11/29/2596432/tass-iztrebiteli-na-vvs-na-shveytsariya-sa-saprovozhdali-delegatsiyata-na-lavorov-ot-zheneva-kam-moskva.html", "text": "Изтребители на швейцарските ВВС в четвъртък са се вдигнали във въздуха, за да съпроводят самолета на специалния авиационен отряд „Русия“, който се е връщал от Женева в Москва, информира  ТАСС/b>. На борда му е била делегацията на руското външно министерство и съпровождащите я в Швейцария. Самият ръководител на дипломатическото ведомство тръгнал от Женева малко по-рано. \r\nОколо две минути те са съпровождали руския самолет и са се върнали обратно, когато той е напуснал въздушното пространство на конфедерацията.   \r\n\"Това е в знак на уважение. И по-рано се е случвало“, обясняват руските дипломати.    Ивелина Ватова", "date": "2018.11.29", "title": "ТАСС: Изтребители на ВВС на Швейцария са съпровождали делегацията на Лаворов от Женева към Москва"}
{"url": "http://www.focus-news.net/news/2018/11/29/2596430/afp-ukrayna-se-opita-da-organizira-protest-sreshtu-putin-na-sreshtata-na-g20.html", "text": "Планът на украинското правителство да попречи на руския президент да участва в годишната среща на Г20 се провали в четвъртък, когато  аржентинска компания отказа да постави протестен плакат по време на митинг, съобщава  AFP  от Буенос Айрес.   \r\nКиев планираше да издигне гигантски билборд, изобразяващ окървавен Керченския проток, където в неделя Русия задържа три украински кораба. Така щеше да се разпали конфликт в навечерието на срещата на върха.   \r\nОпитът е предотвратен от аржентинска рекламна компания, която е отказала да постави плаката. Това е обявила пред репортери в аржентинската столица Емине Джапарова, заместник министър на информацията на Украйна.  Основната цел е да успеем да освободим 24-тимата моряци, които са „незаконно задържани“ от руските власти, е заявила тя.   \r\n\"Надяваме се, че срещата на върха, срещите на лидерите – като президента наСъединените щати, който ще се среща с Путин – ще постигнат освобождението на затворниците“, съобщила украинската заместник-министърка. \r\nСлед това Тръмп обяви, че е отменил планираната си среща с Путин, защото \" Русия не е върнала корабите и моряците на Украйна“. \r\nИзявлението на Джапарова отразява обръщението на украинския президент Петро Порошенко към НАТО да изпрати кораби в района и така да се демонстрира сила срещу Русия.   \r\nВ Туитър Порошенко е отговорил на решението на Тръмп да не се среща с Путин, като е добавил на английски: „ Ето как постъпват великите лидери!“  \r\nПутин настоява, че неговите сили са действали правилно, като са задържали корабите, навлезли в руски води, докато Киев отхвърля тези обвинения.  Ивелина Ватова", "date": "2018.11.29", "title": "AFP:  Украйна се  опита да организира протест срещу Путин на срещата на Г20"}
{"url": "http://www.focus-news.net/news/2018/11/29/2596433/tanyug-vuchich-statiyata-na-haradinay-e-signal-che-razgovorite-se-otlagat.html", "text": "Фактът, че Прищина не е готова да отмени митата, които наложи на сръбските стоки или да се откаже от твърдени за „държавност и суверенитет“, означава, че разговорите временно са спрени. Това е заявил сръбският президент Александър Вучич в четвъртък, коментирайки статията на Рамуш Харадинай във вестник „Уошингтън Поуст“, съобщава агенция  ТАНЮГ  от Белград.  \r\nПопитан от репортерите как би коментирал твърдението на Харадинай, че той (Вучич – бел. ТАНЮГ) е готов да признае независимостта на Косово в замяна на част от неговата територия, президентът е отговорил с въпрос – какво изобщо се очаква от него да каже.   Ивелина Ватова", "date": "2018.11.29", "title": "ТАНЮГ: Вучич: Статията на Харадинай е сигнал, че разговорите се отлагат"}
{"url": "http://www.focus-news.net/news/2018/11/29/2596431/tass-tramp-se-opitva-da-izpolzva-za-svoi-tseli-otmyanata-na-sreshtata-s-putin.html", "text": "Зад действията на стопанина на Белия дом прозират вътрешнополитическите американски проблеми, коментира първият заместник председател на Съвета на Руската федерация по международните въпроси Владимир Джабаров, информира  ТАСС.    \r\n Той е призовал да не се драматизира отказа на президента на САЩ Доналд Тръмп да се срещне с президента на Русия Владимир Путин.  Според него това е опит да се използва ситуацията с Украйна, за да решава  свои вътрешнополитически проблеми.   \r\nЗа решението си да отмени двустранната президентска среща Тръмп е съобщил чрез страницата си в Туитър, докато е пътувал от Вашингтон за Буенос Айрес в четвъртък. В посланието той обявява, че ще бъде готов да преговаря с руския лидер чак след като се уреди въпросът с украинските кораби.   \r\n\"Мисля, че отново се задействаха американските вътрешнополитически проблеми. Опитва се да използва украинската наглост, за да покаже, че е непримирим борец срещу Русия \". Това е заявил пред ТАСС в четвъртък Джабаров.   \r\nСпоред него тази информация трябва да се приема спокойно, тъй като нищо страшно не се е случило: „Не иска среща – това е негово право. Ние не говорим, че не искаме среща, защото не освобождават Бутина [рускиня, арестувана в САЩ Мария – бел. ТАСС], макар че там я държат в съвършено безобразни условия. Тръмп е самостоятелен човек и сам трябва да решава нужна ли му е тази среща или не. Ако не му е нужна, значи все още не е узрял.“, е казал сенаторът и добавя, че трябва да се изчака и спокойно „да се следи развоя на събитията“.   Ивелина Ватова", "date": "2018.11.29", "title": "ТАСС:  Тръмп се опитва да използва за свои цели отмяната на срещата с Путин"}
{"url": "http://www.focus-news.net/news/2018/11/29/2596360/burgas-patnite-nastilki-sa-suhi-v-po-golyamata-chast-na-oblastta.html", "text": "Пътните настилки са сухи в по-голямата част на област Бургас. Това каза за  Радио „Фокус“ – Бургас  дежурният в Областното пътно управление. Мокри са пътищата в района на Малко Търново и по високите части на Дюлински и Приморски проход. Към момента над областта няма валежи от дъжд или сняг. \r\nМария ГЕОРГИЕВА", "date": "2018.11.29", "title": "Бургас: Пътните настилки са сухи в по-голямата част на областта"}
