{"url": "http://www.focus-news.net/news/2017/12/26/2471220/sport-izigraha-se-osem-sreshti-ot-20-iya-krag-na-angliyskata-vissha-liga.html", "text": "Изиграха се осем срещи от програмата на 20-ия кръг на английската Висша лига, като се получиха следните резултати:\r\nТотнъм – Саутхемптън 5:2\r\nБорнемут – Уест Хем 3:3\r\nУотфорд – Лестър 2:1\r\nМанчестър Юнайтед – Бърнли 2:2\r\nХъдърсфийлд – Стоук Сити 1:1\r\nЧелси – Брайтън 2:0\r\nУест Бромич – Евертън 0:0\r\nЛивърпул – Суонзи 5:0\r\nУтре ще се изиграят и срещите Нюкасъл срещу Манчестър Сити и Кристъл Палас срещу Арсенал.\r\nВъв временното класиране води Манчестър Сити с актив от 55 точки и мач по-малко, пред Манчестър Юнайтед с 43 точки и Челси с 42.", "date": "2017.12.26", "title": "Спорт: Изиграха се осем срещи от 20-ия кръг на английската Висша лига"}
{"url": "http://www.focus-news.net/news/2017/12/26/2471188/pazardzhik-nad-3-800-leva-sabra-strelchanskata-koleda.html", "text": "Над 3 800 лева събра „Стрелчанската Коледа“, съобщиха от Община Стрелча. За поредна година бяха събрани средства за деца сираци, полусираци и деца с увреждания от Общината чрез благотворителната инициатива „Стрелчанска Коледа”, включваща благотворителен концерт и коледен базар. В благотворителния концерт взеха участие възпитаниците на ДГ „Д-р Стайко Стайков” и СУ „Свети Свети Кирил и Методий”, певческа група „Стрелица” и танцов състав „Усмивки” към Народно читалище „Просвещение”. Коледният базар бе подготвен от родителите и децата на ДГ „Д-р Стайко Стайков”, учениците от НУ „Паисий Хилендарски” и СУ „Свети Свети Кирил и Методий”, а помощ в продажбата оказаха доброволците от Българския младежки червен кръст. В резултат на инициативите 20 деца получиха по 191 лева, допълват от общинската администрация в Стрелча.", "date": "2017.12.26", "title": "Пазарджик: Над 3 800 лева събра „Стрелчанската Коледа“"}
{"url": "http://www.focus-news.net/news/2017/12/26/2471189/afp-sergey-lavrov-i-reks-tilarsan-sa-govorili-za-speshnata-nuzhda-ot-zapochvane-na-pregovori-za-severna-koreya.html", "text": "Министърът на външните работи на Русия Сергей Лавров и американския му колега Рекс Тилърсън са обсъдили севернокорейската ядрена програма по време на телефонен разговор във вторник, като двамата са подчертали, че има спешна нужна от започването на преговори по въпроса, предава AFP, като се позовава на съобщение от руското външно ведомство.\r\n“Страните са се съгласили, че ядрената и ракетната програма на Северна Корея нарушава резолюциите на Съвета за сигурност на ООН“, се заявява в съобщението.\r\n„Двамата са подчертали, че трябва да се премине от езика на санкциите към преговорен процес, колкото е възможно по-скоро“.\r\nПревод и редакция:", "date": "2017.12.26", "title": "AFP: Сергей Лавров и Рекс Тилърсън са говорили за спешната нужда от започване на преговори за Северна Корея"}
{"url": "http://www.focus-news.net/news/2017/12/26/2471190/blagoevgrad-desetki-nuzhdaeshti-se-sa-posetili-dobrovolcheskata-kuhnya-kam-hrama-sveti-nikolay-v-kv-gramada-na-badni-vecher.html", "text": "Доброволческата кухня към храма „Свети Николай“ в благоевградския квартал „Грамада“ е работила на Бъдни вечер. Това каза за Радио „Фокус“- Пирин Мирела Кючукова от Православния храм към Неврокопска Митрополия. „Десетки нуждаещи се хора посетиха кухнята, а ние им осигурихме уют и топлина в навечерието на най-светлия християнски празник – Коледа“, каза Кючукова. Тя припомни, че всяка събота и неделя кухнята приютява над 100 бедни хора и благодари на всички, които се включват в благородната кауза. „Хората за Бъдни вечер получиха постна храна – лозови сърми, салата от боб, от картофи и зелева салата, хляб. Благодарение на всички благоевградчани, които се включиха в акцията на Православния център и ОСНВ „Наши приятели гладуват“, успяхме да направим големи пакети с продукти, които получиха нуждаещите се хора и ще им стигнат за доста време“, каза Мирела Кючукова.\r\nЛора КАЛЧЕВА", "date": "2017.12.26", "title": "Благоевград: Десетки нуждаещи се са посетили доброволческата кухня към храма „Свети Николай“ в кв. „Грамада“ на Бъдни вечер"}
{"url": "http://www.focus-news.net/news/2017/12/26/2471191/reuters-sasht-nalozhiha-sanktsii-na-dve-severnokoreyski-sluzhebni-litsa-zaradi-raketnata-programa-na-phenyan.html", "text": "САЩ наложиха санкции на две севернокорейски служебни лица, за които Министерството на финансите на Съединените американски щати знае, че взимат дейно участие в развиването на ракетната програма на Пхенян, предава Reuters, като се позовава на информация, публикувана на официалната страница на американското ведомство във вторник.\r\nДвамата мъже – Ким Йон Сик и Ри Пионг Чол, са известни като хората зад ракетната програма на Ким Чен-ун заедно с още един специалист, срещу който засега не са наложени санкции.\r\nПревод и редакция:", "date": "2017.12.26", "title": "Reuters: САЩ наложиха санкции на две севернокорейски служебни лица заради ракетната програма на Пхенян"}
{"url": "http://www.focus-news.net/news/2017/12/26/2471192/bsp-shte-vnese-predlozhenie-za-promeni-v-kodeksa-za-sotsialno-osiguryavane-v-pomosht-na-roditelite-na-zaginalite-vav-voenni-misii-obzor.html", "text": "БСП ще внесе промени в Кодекса за социално осигуряване в помощ на родителите на жертвите от военни мисии. От партията се ангажираха да внесат помените през януари 2018 г. Идеята е майките и бащите на загиналите във военни мисии български войници да получават едно социално допълнение, каквото получават и семействата на загиналите при изпълнение на наборната служба. \r\nЗаявката за законодателни промени бе направена след срещата на лидера на БСП Корнелия Нинова с близките на загиналите българи от военните мисии в Ирак. На срещата присъстваха още заместник-председателите на ПГ на „БСП за България”: Жельо Бойчев, Георги Свиленски и Весела Лечева. \r\nКорнелия  Нинова обърна внимание, че на 27 декември се навършват 14 години от смъртта на български военни в Ирак и от БСП са се срещнали със семействата  им, за да им засвидетелстват уважение и да им обещаят, че обществото няма да забрави техните деца. \r\nТя обяви, че е поела още няколко ангажимента към близките на загиналите. Сред тях са преиздаване на книгата „Обречени на дълга”, описваща биографията на българските военни, загубили живота си в Ирак, изграждането на паметна плоча за тях и изготвянето на документален филм. Корнелия Нинова обърна внимание, че през годините тези хора не са били чути. \r\nСред  родителите на загиналите в Ирак бяха майката на Антон Петров – Иванка, майката на Николай Саръев – Надежда и майката на Преслав Стоянов – Иванка. От своя страна те поясниха, че желанието им е да се изравнят правата им с майките и бащите на загиналите в казармата. Опечалените майки допълниха, че става въпрос за  дребни суми и обърнаха внимание, че децата им вече ги няма, а те самите са в пенсионна възраст. \"Фокус\" припомня: В периода 2003 г. - 2008 г. страната ни е изгубила общо 13 български военнослужещи на мисия в Ирак. През 2003 г. на 27 декември в Кербала, Ирак е атакувана с камион-бомба установената в града първа база на български войски в Ирак – база „Индия“. След атаката загиват петима български военнослужещи, а 27 са ранени. При различни обстоятелства в Ирак загиват още 8 български военни. \r\nДеница КИТАНОВА", "date": "2017.12.26", "title": "БСП ще внесе предложение за промени в Кодекса за социално осигуряване в помощ на родителите на загиналите във военни мисии (ОБЗОР)"}
{"url": "http://www.focus-news.net/news/2017/12/26/2471193/dobrin-vekilov-doni-publichnite-lichnosti-biha-mogli-da-povliyayat-polozhitelno-na-kampaniya-kato-balgarskata-koleda.html", "text": "Публичните личности биха могли да повлияят положително на кампания като „Българската Коледа“. Това каза в интервю за Агенция „Фокус“ Добрин Векилов-Дони - композитор, певец, текстописец, актьор и продуцент, за участието му в благотворителната инициатива „Българската Коледа“, провеждана под патронажа на президента. „Надявам се, че публичните личности въздействат на хората положително. Така или иначе публичните личности са такива, заради които ще си купиш вестник или ще оставиш радиото да работи, за да чуеш какво се е случило с тях – било то хубаво или лошо. Но така или иначе хората се интересуват от публичните личности. Така те пък биха могли да повлияят на една такава кампания в положителен план“, коментира Дони. \r\nТой уточни, че с удоволствие би се включил и в новата кампания на „Българската Коледа. За новата 2018 г. Дони пожела на читателите и слушателите на „Фокус“ здраве, вдъхновение и мъдрост. „На вас и на всички, които ви четат или слушат, бих пожелал да имат повече любов“, добави Дони. \r\nЛюба АЛЕКСИЕВА", "date": "2017.12.26", "title": "Добрин Векилов-Дони: Публичните личности биха могли да повлияят положително на кампания като „Българската Коледа“"}
{"url": "http://www.focus-news.net/news/2017/12/26/2471194/ministerstvoto-na-otbranata-na-sarbiya-vizitata-na-aleksandar-vuchich-v-rusiya-ima-ogromen-prinos-za-razvitieto-na-voenno-tehnicheskoto-satrudnichestvo-mezhdu-dvete-strani.html", "text": "Посещението на сръбския президент Александър Вучич в Москва, състояло се на 18-20 декември, има огромен принос за развитието на военно-техническото сътрудничество (ВТС) между двете страни. Това заяви във вторник министърът на отбраната на републиката Александър Вулин, по време на срещата си с руския посланик в Белград Александър Чепурин, предава ТАСС.\r\n„Скорошното посещение в Русия на президента и върховен главнокомандващ на Сърбия Александър Вучич има огромен принос за развитието на отношенията между двете страни в сферата на отбраната. Личните отношения, уважението и разбирателството между двамата президенти дава възможност за задълбочаване на сътрудничеството между двете държави“, се казва в съобщение на сръбското военно ведомство.\r\nКато доказателство за успешното взаимодействие, събеседниците посочиха предаването на Сърбия на шест изтребителя МиГ-29, както и очакваната доставка на 60 единици военна техника от Русия. В същото време, в съобщението на сръбското министерство се отбеляазва, че „Сърбия, като неутрална във военен план страна, ще продължи да развива активни парньорски отношения и с Изтока, и със Запада“.Агенция „Фокус“ припомня:\r\nПо време на посещението си в Москва, Александър Вучич разкри, че Белград иска да купи най-малко шест военно-транспортни хеликоптера, както и системи за ПВО. По този въпрос се водят преговори между сръбски специалисти и представители на руската оръжейна компания „Рособоронекспорт“. През октомври, сръбските ВВС получиха от Русия шест изтребителя МиГ-29, предоставени в рамките на военно-техническата помощ, която Москва оказва на Белград.\r\nОсвен това, Сърбия, в качеството на подкрепа от Русия, ще получи безплатно 30 танка Т-72 и 30 бойни разузнавателно-наблюдателни машини БРДМ-2. Освен това се обсъжда въпросът за предоставяне на Белград на системи „Бук-М1“, „Бук-М2“ и зенитни ракетно-артилерийски комплекси „Тунгуска“.\r\nПревод и редакция:", "date": "2017.12.26", "title": "Министерството на отбраната на Сърбия: Визитата на Александър Вучич в Русия има огромен принос за развитието на военно-техническото сътрудничество между двете страни"}
{"url": "http://www.focus-news.net/news/2017/12/26/2471195/inzh-deyan-ivanov-kmet-na-beloslav-prez-2017-g-uspyahme-da-zavarshim-vsichki-proekti-koito-byahme-zapochnali.html", "text": "2017-та беше една динамична година. Това каза в интервю за Радио \"Фокус\" – Варна инж. Деян Иванов, кмет на Община Белослав. \"Успяхме да завършим всички проекти, които бяхме започнали. Обектите имат издадени разрешения за ползване, а средствата към изпълнителите са разплатени. През годината рекултивирахме общинското депо за неопасни отпадъци, което се намира в местност „Дълбок дол” в землището на град Белослав. Това е доста мащабен проект, който вече е завършен. Минали са всички комисии по приемането му. Друг голям обект е водопроводът в село Разделна, кв. \"Стара гара\". Така селото вече е водоснабдено на 100 %. Канализацията в Белослав, изтървана през годините, вече е завършена също на 100 %. Направихме четири детски площадки, извършихме текущи ремонти в детски градини, подменихме детски съоръжения. Имаме и няколко нови социални обекта, както и заварени от миналата година\", добави кметът. Инж. Деян Иванов подчерта, че по проекта \"Топъл обяд\" на община Белослав се подпомагат над 150 нуждаещи се, като договорът е подписан до края на  2019 година. \"Приключи проектът за старт в кариерата за млади хора до 29 години. Част от тях останаха да работят в Общината. Надявам се да се чувстват добре в тази среда\", каза кметът инж. Деян Иванов.\r\nМарияна ВАЛЕНТИНОВА", "date": "2017.12.26", "title": "Инж. Деян Иванов, кмет на Белослав: През 2017 г. успяхме да завършим всички проекти, които бяхме започнали"}
{"url": "http://www.focus-news.net/news/2017/12/26/2471196/washington-examiner-deputat-ot-republikanskata-partiya-na-sasht-prizova-za-chistka-vav-fbr.html", "text": "Конгресменът от Републиканската партия на САЩ Франсис Рууни, избран от щата Флорида, заяви във вторник, че във Федералното бюро за разследване(ФБР) трябва да се проведе „чистка“, тъй като някои агенти на разузнавателната служба са част от „дълбоката държава“ и работят срещу президента Доналд Тръмп, пише приближеното към консервативната партия американско издание Washington Examiner.\r\n„Иска ми се да видя как директорите на тези служби ги изчистват и казват, ‚Вижте, при нас има много страхотни агенти и много страхотни адвокати“, заяви той по време на телевизионно интервю. „Това са хората, които аз искам американския народ да вижда и да знае, че там се върши качествена работа, а не да гледа тези хора, които са свързани с дълбоката държава“.\r\nРууни подчерта, че вярва, че Петер Щрзок, дългогодишен следовател във ФБР, е един от агентите, които трябва да бъдат изчистени. Същият си е разменял съобщения с колеги, в които се е подигравал на американския президент. Щрзок работи по разследването за руската намеса в американските президентски избори през 2016 година, но ръководителят на съдебния процес Робърт Мюлер го отстрани след като се разбра за съобщенията.\r\nПревод и редакция:", "date": "2017.12.26", "title": "Washington Examiner: Депутат от Републиканската партия на САЩ призова за чистка във ФБР"}
{"url": "http://www.focus-news.net/news/2017/12/26/2471197/plovdiv-sredno-po-15-20-dushi-na-den-tarsyat-lekarska-pomosht-zaradi-travmi-prez-zimniya-sezon-v-umbal-sv-georgi-pri-poleditsi-broyat-im-dostiga-i-do-50.html", "text": "Средно по 15-20 души на ден търсят лекарска помощ в Пловдив заради травми през зимния сезон, като при поледици броят им може да достигне и до 30-50. Това съобщиха за Радио „Фокус“ – Пловдив от Отделението по ортопедия и травматология към Университетската болница „Св. Георги“ в Пловдив.  Оттам съобщиха още, че с появата на снежна покривка и на поледици зачестяват инцидентите с пешеходци. Най-честите травми са в областта на подбедрицата, на глезенната става, както и в областта на китката. В повечето случаи пациентите са пенсионери. Втората голяма група потърпевши през зимата са скиорите, при които основните травми са в областта на колянната става, подбедрицата и глезенната става. Заради травми в подбедрицата и глезена в отделението постъпват и по-млади хора, които са в активна възраст. От отделението призоваха пациентите да потърсят консултация със специалист възможно най-бързо след инцидент, за да се излекуват и да не получават усложнения.\r\nБолницата разполага с подготвени ортопедични екипи, с необходимата апаратура, лекарства и консумативи, за да посрещне пострадалите през зимата, увериха още от Отделението по ортопедия.\r\nТони МИХАЙЛОВ", "date": "2017.12.26", "title": "Пловдив: Средно по 15-20 души на ден търсят лекарска помощ заради травми през зимния сезон в УМБАЛ „Св. Георги“, при поледици броят им достига и до 50"}
{"url": "http://www.focus-news.net/news/2017/12/26/2471198/sport-balgarin-be-izbran-za-nay-dobar-igrach-na-polusezona-na-polski-futbolen-otbor.html", "text": "Юношата на Добруджа Николай Банков бе избран за най-добър играч на полския отбор Рух (Хожув) за първия полусезон на местното първенство. Вратарят стигна и до националния отбор в началото на тази година. Той получи 56% от гласовете на участвалите в анкетата, а останалите 44% са гласували за това, че „никой не заслужава наградата“. Българинът подписа двугодишен договор с 14-кратния шампион на Полша в началото на лятото и от началото на сезона изигра 10 срещи в първенството.", "date": "2017.12.26", "title": "Спорт: Българин бе избран за най-добър играч на полусезона на полски футболен отбор"}
{"url": "http://www.focus-news.net/news/2017/12/26/2471199/verizhna-katastrofa-blokira-za-chasove-dvizhenieto-po-avtomagistrala-hemus-v-posoka-varna-obzor.html", "text": "Верижна катастрофа блокира за около 2 часа движението по автомагистрала „Хемус“ в посока Варна. Първоначалната информация бе за 4 автомобила, но впоследствие се оказа, че участвалите във верижната катастрофа коли са 6. Няма сериозно пострадали при инцидента. Само една жена е откарана за преглед в лечебно заведение, след което е освободена.\r\nПътният инцидентът е възникнал при 14 км на автомагистралата, а отработването на местопроизшествието от органите на реда наложи временно пътят да бъде затворен. До възстановяване на движението бе въведен обходен маршрут по път III-105 Eлешница – Столник – път I-6 Саранци – път III-1001 Горно Камарци – АМ \"Хемус\".\r\nВ днешния ден трафикът по някои от основните пътни артерии на страната бе интензивен, а  от 14.00 часа до 20.00 часа бе ограничено движението на камионите над 12 тона по автомагистралите и най-натоваренитe пътища. От Агенция \"Пътна инфраструктура\" информираха, че  целта на тази мярка е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа.\r\nДвижението бе натоварено и на входовете на София.  През Владая имаше две ленти за прибиращите се към столицата по път I-1 (Е-79). Временната организация бе от км 278+910 до 282+038 и от пътен възел „Даскалово“ до кръстовище „Драгичево“. От МВР напомнят, че алтернативен маршрут на първокласния път през Владая е автомагистрала „Люлин“.\r\nПрез днешния ден шофьорите бяха допълнително затруднени и от падналата на места гъста мъгла, която намали видимостта и създаде предпоставки за пътни произшествия. През голяма част от деня мъгла имаше на главен път Е-79 в северната част на „Кресненското дефиле“ и в района на Благоевград. Мъгла затрудняваше водачите на автомобили и по автомагистрала „Тракия“ в различни участъци на областите Стара Загора, Сливен и Пловдив, както и в различни пътни участъци на област Кюстендил.\r\nМВР призовават шофьорите да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“.", "date": "2017.12.26", "title": "Верижна катастрофа блокира за часове движението по автомагистрала „Хемус“ в посока Варна (ОБЗОР)"}
{"url": "http://www.focus-news.net/news/2017/12/26/2471200/veliko-tarnovo-100-dushi-chlenuvat-v-kluba-po-peshehoden-turizam-v-grada-prez-2017-godina.html", "text": "100 души членуват в Клуба по пешеходен туризъм във Велико Търново през 2017 година. Това е най-ниската бройка за последните няколко сезона, отчете председателят на клуба Станчо Русев. Пред Радио „Фокус“ – Велико Търново той уточни, че в миналото планинарите са били средно между 200 и 250 на година. „Отчитането се прави на база на закупените марки за членство за дадената година. Иначе аз имам и списъчен състав на членовете, защото често има такива, които поради една или друга причина са се отказали за даден период, но след това се връщат. Този състав е с около 500 човека“, обясни още Русев. Той коментира, че в походите, които се организират в страната, участват средно по около 50 човека, като най-много за една експедиция у нас, за 2017 година, са били 80 човека.\r\nЛуиза ТРАНЧЕВА", "date": "2017.12.26", "title": "Велико Търново: 100 души членуват в Клуба по пешеходен туризъм в града през 2017 година"}
{"url": "http://www.focus-news.net/news/2017/12/26/2471201/tass-aleksandar-lukashenko-se-izkaza-po-razlichni-temi-na-neformalnata-sreshta-na-liderite-na-stranite-ot-ond.html", "text": "Президентът на Беларус Александър Лукашенко изказа мнение, че през следващата година в Русия ще се изостри политическата борба във връзка с президентската кампания , но тя няма да бъде толкова драматична, колкото се е случвало в руската история, предава ТАСС.\r\n„Нашата среща е традиционна, но въпреки това тя носи политически оттенък, в смисъла на това, че сърцето на нашите обединения – Общността на независимите държави(ОНД), Евразийското икономическо сътрудничество и съюзната държава Беларус-Русия, преживява такъв ключов момент. Политическият оттенък е свързан с това, че в сърцето на организациите – Русия – ще се проведат президентски избори. Естествено, че това, както и в нашите страни, винаги води до изостряне на политическата борба, което, навярно, е нормално. Особеността в случая е, че тази политическа борба няма да бъде остра и драматична, както се е случвало в руската история и това е голяма заслуга на руския президент“, заяви Лукашенко по време на неформалната среща между лидерите на страните от ОНД.\r\n„Няма да говорим за перспективите, защото прекрасно ги знаем. Руският народ, мисля си, ще направи правилния избор“, добави той.\r\nПо темата за външната политика, Лукашенко отбеляза голямата роля на Русия в борбата с терористите в Сирия.\r\n„Това, че Русия спаси Сирия и запази държавата... мисля си, че ако не беше руската намеса, то такава държава нямаше да съществува. Там предстои много работа“, подчерта беларуския държавен глава и изрази подкрепата си за провеждането на Конгрес за национален диалог на Сирия за политическото разрешаване на кризата в близкоизточната страна.\r\nТой коментира и ситуацията около Ерусалим:\r\n„Също така, ние сме солидарни с вашата позиция за Ерусалим. В момента на мен ми е трудно да оценявам, но аз все пак не разбирам решението на Доналд Тръмп по въпроса. Може би зад това се крие нещо. Но решението, на пръв поглед, изглежда доста странно. Не трябва да се разрушава мира, който се възцари над тази земя след толкова много работа. Не трябва да се руши и американците трябва да се придържат към решенията на ООН. Тук имаме пълно съвпадение на мненията“.\r\nПревод и редакция:", "date": "2017.12.26", "title": "ТАСС: Александър Лукашенко се изказа по различни теми на неформалната среща на лидерите на страните от ОНД"}
{"url": "http://www.focus-news.net/news/2017/12/26/2471202/plovdiv-gasta-magla-ima-v-grada-vidimostta-e-ne-poveche-ot-30-metra.html", "text": "Гъста мъгла има в Пловдив, предаде репортер на Радио „Фокус“ – Пловдив. Видимостта е не повече от 30 метра.\r\n„Фокус“ призовава водачите да шофират внимателно и със съобразена с метеорологичните условия скорост.", "date": "2017.12.26", "title": "Пловдив: Гъста мъгла има в града, видимостта е не повече от 30 метра"}
{"url": "http://www.focus-news.net/news/2017/12/26/2471011/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Посланикът на САЩ при ООН Ники Хейли обяви, че Вашингтон орязва с 285 млн. долара бюджета за международната организация за 2018 г., съобщава американското издание Washington Examiner, като припомня, че през фискалната 2016 г. средствата за нея са били в размер на 5,4 млрд. долара.\r\nХейли определи съкращаването на средствата за ООН като „историческо намаляване“, което ще допринесе за справянето с проблема с „раздутата администрация“ на организацията. „Неефективността и пренасищането на ООН са добре известни\", подчерта дипломатът в изявление за мисията на САЩ. „Вече няма да позволим да се възползва от щедростта на американския народ“, категорична бе Хейли. \r\nХейли отбеляза, че е „доволна\" от резултата от преговорите по бюджета и добави: „Можем да сме сигурни, че ще продължим да търсим начини за увеличаване на ефективността на ООН, като същевременно защитаваме интересите си\".\r\nПо-рано бившият губернатор от Южна Каролина се обърна към 193-членното Общо събрания на ООН с уверенията, че ще бъдат предприети стъпки срещу държавите, които подкрепиха необвързващата резолюция срещу решението на американския президент Доналд Тръмп да признае Ерусалим за столица на Израел. \r\n„САЩ ще си спомнят този ден, в който бяха откроени в това събрание заради акт, с който упражнихме правото си на суверенна нация“, подчерта Хейли преди гласуването миналата седмица. „Ще си спомним, когато отново сме призовани да направим най-големия принос към ООН и ще си спомним, когато страните ни призоват да плащаме повече и да използваме нашето влияние в тяхна полза\", бяха думите на Хейли. \r\nОбщо 128 държави гласуваха в подкрепа на резолюцията, с която бе отхвърлено решението на администрацията на Доналд Тръмп. Други девет страни гласуваха „против\", 35 се въздържаха, а представители на 21 държави не се явиха за гласуването.\r\n*** Шестима цивилни са загинали при самоубийствен атентат в близост до централата на афганистанската разузнавателна служба в столицата Кабул – последната от серия атаки, отговорност за които поеха джихадистите от „Ислямска държава“, съобщава електронното издание Saudi Gazette. \r\nНападателят е задействал взривно устройство в момент, в който служителите на Националната дирекция по сигурността са пристигали на работното си място. Атентатът е извършен само седмица, след като членове на радикалната групировка нахлуха в тренировъчен център на службата в Кабул. \r\nГоворител на вътрешното министерство поясни, че шестима цивилни са убити, когато нападателят се е взривил, като потвърди, че в резултат на атаката са пострадали още трима души. Целта й обаче не е изяснена напълно към настоящия момент, подчерта говорителят.  \r\nМинистерството на здравеопазването потвърди броя на загиналите, но приведе информация само за един ранен. \r\nСлед експлозията силите за сигурност са блокирали пътищата, водещи към сградата на разузнавателната служба. На място са изпратени и линейки, които според медиите са превозили жертвите и пострадалите при атаката.\r\n*** Папа Франциск използва Коледната меса в понеделник, за да призове за двудържавно решение на конфликта между Израел и Палестина, след като държавният глава на САЩ Доналд Тръмп предизвика напрежение в региона, като призна Ерусалим за столица на Израел, коментира вестник The Jerusalem Post.\r\n„Нека се помолим волята за възобновяване на диалога да надделее между страните и да се постигне договорено решение, което ще позволи мирното съвместно съществуване на две държави в рамките на взаимно съгласувани и международно признати граници\", подчерта папа Франциск в традиционното послание „Урби ет Орби”.\r\nТова е вторият път, когато папата публично говори за Ерусалим след решението, което Доналд Тръмп обяви на 6 декември. Тогава предстоятелят на Римокатолическата църква призова „статуквото“ на града бъде зачитано, за да не се стигне до нова ескалация на насилието в Близкия изток.\r\n*** Съдията по делото срещу 17 бивши и настоящи журналисти от опозиционния вестник „Джумхуриет“ разпореди извеждането от съдебната зала на Ахмед Шък, като обясни решението си с желание да му попречи да направи „политическо изявление“ в рамките на петото заседание на процеса, съобщава вестник Hurriyet.\r\nМалко по-късно съдията взе решение да продължи ареста на Шък, на главния редактор Мурат Сабунчу и на изпълнителния директор Акън Аталай, като определи 9 март 2018 г. като дата за следващото заседание по делото. \r\n„Съществува съдебна система, контролирана от правителството, която превръща термина „тероризъм“ в абсурдни обвинения“, бяха думите на обвиняемия журналист, преди да бъде прекъснат от съдията. След това изявление магистратът нареди Шък, който е в затвора вече 360 дни, да бъде изведен от залата. \r\n„Достатъчно, ако искате да играете политика -  станете член на парламента... Не мога да му позволя да се защитава по този начин“, бе отговорът на съдията, след които не позволи на Шък да вземе повече думата. \r\nПроцесът срещу 17 бивши и настоящи служители на антиправителствения турски вестник „Джумхуриет“ започна на 24 юли тази година. \r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“.", "date": "2017.12.26", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/26/2471012/predstoyashti-sabitiya-v-stranata-za-2-dekemvri-agentsiya-fokus.html", "text": "***\r\nОт 09.00 часа в катедралния храм „Св. Димитър Солунски“ ще започне тържествена света литургия за празника на света Богородица.\r\n*** \r\nОт 10.00 часа в НЧ „Звезда-1905“ - село Правда ще бъде посрещнат Дядо Коледа. Ще има игри и забавления за най-малките жители на село Правда.\r\n*** \r\nОт 11.00 часа в НЧ „Звезда-1905“ - село Правда ще бъде открита изложба на сурвакници и ще бъде представен обичая „Коледуване“.\r\n***\r\nОт 10.00 часа в село Могиляне пред паметника „Тюркян чешма”, Общинският съвет на ДПС Кирково организира Възпоменателен митинг-мевлид в памет на жертвите на т. нар. „Възродителен процес” и по случай 33 годишнината от трагичните събития през  1984 г. На събитието ще присъстват председателят на ДПС Мустафа Карадайъ, зам.- председателите на ДПС, членове на ЦОБ на ДПС и др. \r\n***\r\nОт 09.00 часа в катедралния храм „Успение Богородично“, Негово Високопреосвещенство Пловдивският митрополит Николай ще възглави от архиерейска света Литургия.\r\n***\r\nОт 10.00 часа на площада пред кметството в село Мечкарево ще се състоят „Зимни празници 2017“. \r\n***\r\nВ 08.00 часа в зала „Иван Вазова“ ще започне двудневният коледен турнир „Футболна Стара Загора“.\r\n***\r\nОт 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“.", "date": "2017.12.26", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2017/12/26/2471013/balgarskiyat-patriarh-neofit-oglavi-praznichnite-bogosluzheniya-za-rozhdestvo-hristovo-v-patriarsheskata-katedrala-sv-al-nevski-obzor.html", "text": "Българският патриарх Неофит оглави празничните богослужения за Рождество Христово в патриаршеската катедрала \"Св. Алeксандър Невски\". В храма за Патриаршеската света литургия присъстваха президентът Румен Радев, народни представители, общински съветници и десетки миряни.\r\n„На този чуден празник - раждането на Исус Христос, трябва винаги да помним неговите завети и да живеем според тях, за да има мир, любов и разбирателство. Христовото Рождение озарява всеки от нас и цялото творение“, каза патриарх Неофит по време на патриаршеското и синодално послание за Рождество Христово. По думите му, възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта.\r\n„Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец. Нека със слово и дело подражаваме на Неговата жертвена любов към нас, както и Сам Той ни казва: “По това ще познаят всички, че сте Мои ученици, ако любов имате помежду си”, заяви българският патриарх и пожела на всички сънародници в страната и по света крепко здраве, бодър дух и благословени от Бога успехи във всяко богоугодно и доброполезно начинание. „Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас“, каза още патриарх Неофит.\r\nЦветилена СИМЕОНОВА", "date": "2017.12.26", "title": "Българският патриарх Неофит оглави празничните богослужения за Рождество Христово в патриаршеската катедрала \"Св. Ал. Невски\" (ОБЗОР)"}
{"url": "http://www.focus-news.net/news/2017/12/26/2471014/svetat-praznuva-rozhdestvo-hristovo-obzor.html", "text": "Християнският свят отбелязва Рождество Христово - рождението на Божия син Исус Христос. Лидерите на страните, празнуващи Коледа на 25 декември, отправиха своите коледни послания, всяко от които отразява притесненията, но и надеждите на отделните нации. В Испания речта на краля бе преплетена с Каталунската криза, в Унгария на министър-председателя - с желанието да бъде съхранена християнската култура, докато папата обърна внимание на мирния процес в Ерусалим. Това, което обедини всяко от заявленията, бе желанието празникът да бъде последван от по-добри времена. \r\nПрезидентът на САЩ Доналд Тръмп заяви, че хората казват отново „Весела Коледа“ благодарение на него. „Президентът по-рано заяви, че срещу празника се води война и че заради политическата коректност хората вече не използват думата „Коледа“. Той също често критикуваше своя предшественик в Белия дом Барак Обама, че предпочита за казва „Весели празници“. \r\nПапа Франциск призова към „мир в Ерусалим“ и към „взаимно доверие“ на Корейския полуостров по време на традиционната си реч „Урби ет Орби“ (\"Към града и към света\") на площад „Св. Петър“ . Той изрази надежда, че по отношение на Близкия изток „диалогът може да надделее и у двете страни и че договорено решение може да бъде постигнато – такова, което да позволи мирното съвместно съществуване и на двете държави“.\r\nУнгарският министър-председател Виктор Орбан написа обръщение по случай Коледа към християните в страната си и в Европа, в което припомни думите на своя вече покоен предшественик Йожеф Антал, че \"в Европа дори атеистите са християни“. Според него християнството е култура и цивилизация. \"Не става въпрос за това колко хора ходят на църква или колко се молят честно. Културата е реалността на всекидневния живот. За европейците християнската култура определя ежедневието ни\". Според него основите на европейския живот сега са подложени на атака. Не искаме да преименуваме коледните си традиции и не искаме да ги защитаваме с бетонни блокове. Не искаме да лишаваме децата от Дядо Коледа. Не искаме да ни отнемат празника на Рождеството. Не искаме притеснения и страхове да ни придружават на празничното поклонение. Не искаме никой да тормози дъщерите и жените ни в тълпата, която посреща Новата година.\r\nКралят на Испания Фелипе VI използва традиционното си коледно обръщение да призове новоизбрания парламент в Каталуния да се отрече от искането на независимост, след като партиите, подкрепящи отделянето, спечелиха на изборите в региона от миналата седмица. Последната реч на краля бе изнесена на 3 октомври, два дни след като регионалното правителство на Каталуния не се подчини на решението на съда и проведе референдум за независимост. Фелипе VI тогава строго осъди каталунското правителство като нелоялно. \r\nВ коледната реч тонът на краля бе значително по-помирителен. Той призна, че, макар и Испания да е станала напълно интегриран член на ЕС, „не всичко е успех“ в нея през последните десетилетия. Той настоя „хармоничното съвместно съществуване в сърцето на каталунското общество“ да бъде възстановено, „за да няма разделени семейства и приятели“.\r\nКралят на Белгия Филип призова своите сънародници по време на традиционната си коледна реч да се осмелят да погледнат на света под друга светлина като противоотрова срещу цинизма. Той заяви, че това ще позволи „откриването на сила, за да не се поддадем на цинизма и на стерилното равнодушие“. „Бъдещето на нашите демокрации зависи най-вече от това как гледаме на нещата“, допълни той.\r\nВ речта си кралят не спомена пряко терористичните нападения, на които се фокусира по време на предишните си две обръщения към нацията. Той също така не каза нищо за отношенията между общностите в страната (фландрийци и валонци - бел. р.), както често правеше до сега. \r\nХристияните в Близкия изток също празнуват Рождество. Църквата в северния иракски град Мосул изнесе коледна служба за първи път, след като градът бе освободен от „Ислямска държава“. Църквата „Св. Павел“, която в момента е единствената действаща в града, отпразнува Коледа на фона на засилени мерки за сигурност. Под контрола на „Ислямска държава“ отбелязването на християнските празници в града бе опасно. Групата караше вярващите да приемат исляма, да плащат данък или да умрат, като много християни решиха да избягат. \r\n„Вярата и надеждата ни бяха тук“, заяви отец Табет Хабиб. „Това ни накара да дойдем тук, да отпразнуваме Коледа и да кажем на света, че сме християни“, допълни той. Преди „Ислямска държава“ да завладее Мосул през 2014 г. в града имаше християнска общност от 35 хил. души.", "date": "2017.12.26", "title": "Светът празнува Рождество Христово (ОБЗОР)"}
{"url": "http://www.focus-news.net/news/2017/12/26/2471015/vratsa-petima-dushi-zaginaha-v-katastrofa-na-patya-mezhdu-selata-devene-i-borovan-obzor.html", "text": "Петима души загинаха в катастрофа на пътя между селата Девене и Борован. Пътният инцидент е станал към 11.40 часа между два леки автомобила, движещи се по правия участък от пътя. По първоначални данни вероятната причина е загуба на управление над единия автомобил. Шофьор е изгубил управлението, колата му е застанала перпендикулярно на пътя и в нея се е ударил друг автомобил. Първоначални данни бяха за трима загинали от първия автомобил и един – от втория, но после стана ясно, че още един от пострадалите е починал.\r\nПри друг пътен инцидент, станал на пътя между селата Стряма и Калековец, пострадаха трима души, сред които 5-годишно дете. Лек автомобил „Шкода“ се е сблъскал челно с лек автомобил „Поло“. В болница са откарани 32-годишният водач на първата кола и 5-годишно дете, което е пътувало с него, както и водачът на втория автомобил, на 47 години. Няма данни за употреба на алкохол. До приключване на огледа и изясняване на причините за произшествието, движението в участъка бе преустановено, а автомобилите, които пътуваха от Раковски към Пловдив, се отбиваха през пътен възел „Чекерица“ към магистралата.", "date": "2017.12.26", "title": "Враца: Петима души загинаха в катастрофа на пътя между селата Девене и Борован (ОБЗОР)"}
{"url": "http://www.focus-news.net/news/2017/12/26/2471016/tsik-na-ruskata-federatsiya-otkaza-da-registrira-aleksey-navalni-kato-kandidat-za-prezidentskite-izbori-kritikat-na-kremal-prizova-grazhdanite-kam-boykot-na-vota.html", "text": "Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. \r\n„Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация…тъй като той няма пасивни избирателни права“, поясни Ебзеев, цитиран от Интерфакс, като увери, че за взимането на съответното решение членовете на ЦИК са заседавали в рамките на цяла нощ. \r\nМалко по-късно Навални призова руските избиратели да бойкотират президентските избори в страната, насрочени за март 2018 г. \r\n„Обявяваме стачка на избирателите. Процедурата, в която ни предлагат да участваме, не представлява избори. В нея участва само (Владимир) Путин и тези кандидати, които той лично е избрал, такива, каквито не представляват ни най-малка заплаха за него. Владимир Путин е страшно изплашен, страхува се от конкуренцията в мое лице, вижда в нея заплаха, и в пълно съответствие с това, което каза по-рано, даде указания на своите слуги от ЦИК да ми откажат регистрация“, отбеляза Навални в съобщение, публикувано на уеб страницата на официалния му блог.\r\nКритикът на Кремъл увери, че оттук насетне неговият предизборен щаб ще стачкува. Симпатизантите му ще наблюдават за избирателната активност и ще агититат против участие на гражданите в предстоящия вот за нов държавен глава на Руската федерация. И накрая – опозиционерът призова резултатите от гласуването да не бъдат признавани – точно както и властта, която ще бъде избрана на изборите. \r\nПо-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване. \r\nРедакция: Тереза Герова", "date": "2017.12.26", "title": "ЦИК на Руската федерация отказа да регистрира Алексей Навални като кандидат за президентските избори, критикът на Кремъл призова гражданите към бойкот на вота"}
{"url": "http://www.focus-news.net/news/2017/12/26/2471017/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.Метеорологична обстановка:\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.\r\nНамалена видимост поради мъгла\r\n- до 50 м. в района на гр. Раднево и гр. Гълъбово (обл. Стара Загора);\r\n- до 150 м. в района на гр. Трън и гр. Перник (обл. Перник)Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.26", "title": "Актуална пътна обстановка"}
{"url": "http://www.focus-news.net/news/2017/12/26/2471018/predstoyashti-sabitiya-v-stranata-za-26-dekemvri-agentsiya-fokus.html", "text": "***\r\nОт 09.00 часа в катедралния храм „Св. Димитър Солунски“ ще започне тържествена света литургия за празника на света Богородица.\r\n*** \r\nОт 10.00 часа в НЧ „Звезда-1905“ - село Правда ще бъде посрещнат Дядо Коледа. Ще има игри и забавления за най-малките жители на село Правда.\r\n*** \r\nОт 11.00 часа в НЧ „Звезда-1905“ в село Правда ще бъде открита изложба на сурвакници и ще бъде представен обичая „Коледуване“.\r\n***\r\nОт 10.00 часа в село Могиляне пред паметника „Тюркян чешма”, Общинският съвет на ДПС Кирково организира Възпоменателен митинг-мевлид в памет на жертвите на т. нар. „Възродителен процес” и по случай 33-годишнината от трагичните събития през 1984 г. На събитието ще присъстват председателят на ДПС Мустафа Карадайъ, зам.-председателите на ДПС, членове на ЦОБ на ДПС и др. \r\n***\r\nОт 09.00 часа в катедралния храм „Успение Богородично“ Негово Високопреосвещенство Пловдивският митрополит Николай ще оглави архиерейска света Литургия.\r\n***\r\nОт 10.00 часа на площада пред кметството в село Мечкарево ще се състоят „Зимни празници 2017“. \r\n***\r\nВ 08.00 часа в зала „Иван Вазова“ ще започне двудневният коледен турнир „Футболна Стара Загора“.\r\n***\r\nОт 11.00 часа на площад „Свобода“ ще се проведе вторият Фестивал на коледарските и маскарадните групи. От 19.00 часа в зала „Дружба“ е концерта на групите „Диана експрес“ и „Тоника Домини“.", "date": "2017.12.26", "title": "Предстоящи събития в страната за 26 декември (Агенция „Фокус“)"}
{"url": "http://www.focus-news.net/news/2017/12/26/2471019/predstoyashti-mezhdunarodni-sabitiya-za-26-dekemvri-agentsiya-fokus.html", "text": "Продължава делото за корупция срещу бившия министър-председател на Македония Никола Груевски.\r\n*** Ангола ще изстреля своя първи комуникационен сателит от космодрума „Байконур\" в Казахстан.\r\n*** Продължава делото срещу представителя на „Репортери без граници“ Ерол Йондероглу, обвинен в „терористична пропаганда\" в полза на „Работническа партия на Кюрдистан“. \r\n***Очаква се ратифицирането на споразумението между Москва и Дамаск за разширяване на руското военно съоръжение в Тартус.\r\n***", "date": "2017.12.26", "title": "Предстоящи международни събития за 26 декември (Агенция \"Фокус\")"}
{"url": "http://www.focus-news.net/news/2017/12/26/2471020/nimh-dnes-shte-bade-toplo-i-slanchevo-s-maksimalni-temperaturi-mezhdu-9-i-14.html", "text": "Днес ще бъде слънчево и почти тихо. Преди обяд на места в низините и котловините ще има мъгла или ниска слоеста облачност. Топло време, с максимални температури между 9 и 14°, по-ниски в местата с мъгла. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Атмосферното налягане е по-високо от средното за декември - слабо ще се понижи.  \r\nНад Черноморието ще бъде слънчево и почти тихо. Максимални температури на въздуха: 10°-12°. Температурата на морската вода е 9° - 10°. Вълнението на морето ще бъде около 2 бала.  \r\nНад планините ще бъде слънчево. Ще духа умерен, по билата и силен вятър от запад-югозапад. Максимална температура на височина 1200 метра около 9°, на 2000 метра – около 4°.", "date": "2017.12.26", "title": "НИМХ: Днес ще бъде топло и слънчево с максимални температури между 9 и 14°"}
{"url": "http://www.focus-news.net/news/2017/12/26/2471021/pazardzhik-zemetresenie-s-magnitud-29-e-registrirano-na-teritoriyata-na-yazovir-dospat-v-blizost-do-sarnitsa.html", "text": "Земетресение с магнитуд 2.9 е регистрирано на територията на язовир \"Доспат\" в близост до Сърница. Това сочи справка на сайта на Национален институт по геофизика, геодезия и география към БАН. Земният трус е регистриран в 01.48 часа тази нощ и е с дълбочина 11.3 км.", "date": "2017.12.26", "title": "Пазарджик: Земетресение с магнитуд 2.9 е регистрирано на територията на язовир \"Доспат\" в близост до Сърница"}
{"url": "http://www.focus-news.net/news/2017/12/26/2471022/kakvo-se-sluchi-v-noshtta-sreshtu-26-dekemvri-agentsiya-fokus.html", "text": "Броят на пострадалите при инцидент с фойерверки на традиционен фестивал в Куба достигна до 39 души.\r\n*** Британски кораб съпроводи руска фрегата в близост до териториалните води на Обединеното кралство.\r\n*** Земетресение с магнитуд от 4,7 по скалата на Рихтер е регистрирано край западните брегове на Гърция.\r\n*** Във Венецуела са освободени 44 опозиционни политици.\r\n*** Дипломатическият представител на Китай при ООН обвини САЩ в опит да засили враждебността срещу Северна Корея.\r\n***", "date": "2017.12.26", "title": "Какво се случи в нощта срещу 26 декември (Агенция „Фокус“)"}
{"url": "http://www.focus-news.net/news/2017/12/26/2471023/emsc-zemetresenie-ot-47-po-skalata-na-rihter-e-registrirano-kray-zapadnite-bregove-na-gartsiya.html", "text": "Земетресение с магнитуд от 4,7 по скалата на Рихтер е регистрирано в 1.47 часа край западните брегове на Гърция, показва справка на официалната интернет страница на Европейския средиземноморски сеизмологичен център (EMSC.\r\nЕпицентърът на труса е бил на 297 км западно от столицата Атина и на 31 км югозападно от остров Лефкада, с дълбочина от 10 км под земната кора.\r\nНяма приведени данни за пострадали или нанесени материални щети.\r\nВ понеделник, 25 декември, земетресение със същата сила разлюля Западна Турция. Епицентърът на труса бе на 40 км северозападно от Измир и на 11 км южно от Фока, с дълбочина от 17 км под земната кора. Земетресението бе усетено в Гърция.Тереза Герова", "date": "2017.12.26", "title": "EMSC: Земетресение от 4,7 по скалата на Рихтер е регистрирано край западните брегове на Гърция"}
{"url": "http://www.focus-news.net/news/2017/12/26/2471024/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 6.00 часа. Движението се извършва нормално на всички гранични контролно-пропускателни пунктове на границата със Сърбия, Македония, Гърция и Румъния.\r\nОт 11/12/2017 на ГКПП Кулата поради ремонтни дейности гръцките власти са затворили за движение крайно дясно трасе /за товарни автомобили/ за излизане от Р. България. Ремонтът ще продължи няколко дни.", "date": "2017.12.26", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2017/12/26/2471025/sport-zho-vilfrid-tsonga-se-otkaza-ot-uchastie-v-turnira-v-doha.html", "text": "Френският тенисист Жо-Вилфрид Цонга се отказа от участие в турнира в катарската столица Доха, който започва в първия ден от новата, 2018 година. \r\nНа мястото на Цонга в основната схема на турнира влиза германецът Седрик-Марсел Щебе. Водач в схемата е австрийският тенисист Доминик Тийм, а втори и трети поставени са съответно Пабло Кареньо Буста и Новак Джокович.", "date": "2017.12.26", "title": "Спорт: Жо-Вилфрид Цонга се отказа от участие в турнира в Доха"}
{"url": "http://www.focus-news.net/news/2017/12/26/2471026/iliana-popova-niggg-ban-zemetresenieto-kray-sarnitsa-e-ostatak-ot-gratsko-zemetresenie-koeto-se-e-sluchilo-po-sashtoto-vreme.html", "text": "Земетресението край Сърница е остатък от гръцко земетресение, което се е случило по същото време. Това каза за Агенция „Фокус“ дежурният сеизмолог oт Националния институт по геофизика, геодезия и география към БАН Илиана Попова. „Просто автоматичната система е преценила, че там е епицентърът, но такова земетресение няма и затова го махнахме от картата на сайта“, обясни Попова.\r\nЦветилена СИМЕОНОВА", "date": "2017.12.26", "title": "Илиана Попова, НИГГГ - БАН: Земетресението край Сърница е остатък от гръцко земетресение, което се е случило по същото време"}
{"url": "http://www.focus-news.net/news/2017/12/26/2471027/reuters-britanski-voenen-korab-e-saprovodil-ruska-fregata-v-blizost-do-teritorialnite-vodi-na-obedinenoto-kralstvo.html", "text": "Британски военен кораб е ескортирал руски плавателен съд, преминаващ в близост до териториалните води на Обединеното кралство, съобщава Reuters, като се позовава на съобщение от Министерството на отбраната в Лондон, в което се уточнява, че по време на Коледните празници се наблюдава засилена активност на руските военноморски сили край Острова.\r\nФрегата HMS St Albans изпратена на 23 декември да проследи новия руски военен кораб „Адмирал Горшков“, прекосявал Северно море. Плавателният съд на Кралските военноморски сили е наблюдавал движението на руския кораб навръх Коледа и се очаква да се завърне в пристанището в Портсмут по-късно във вторник, 26 декември.\r\nМинистърът на отбраната на Великобритания Гавин Уилямсън заяви в изявление след инцидента, че „няма да се поколебае да защитава нашите (британските – бел. р.) води и няма да толерира каквато и да било форма на агресия\".\r\nОтношенията между Великобритания и Русия са напрегнати, а наскоро първият дипломат на Лондон Борис Джонсън заяви, че са налице „изобилни доказателства“ за руската намеса в чужди избори. Неговият колега Сергей Лавров на свой ред подчерта, че подобни твърдения не са аргументирани..Тереза Герова", "date": "2017.12.26", "title": "Reuters: Британски военен кораб е съпроводил руска фрегата в близост до териториалните води на Обединеното кралство"}
{"url": "http://www.focus-news.net/news/2017/12/26/2471028/pazardzhik-plovdivskiyat-mitropolit-nikolay-shte-oglavi-arhiereyska-sveta-liturgiya-za-rozhdestvo-hristovo-v-katedralniya-hram-uspenie-bogorodichno.html", "text": "Негово Високопреосвещенство Пловдивският митрополит Николай ще възглави от 09.00 часа архиерейска света Литургия в катедралния храм „Успение Богородично” в град Пазарджик. Това съобщиха за Радио „Фокус“ – Пловдив от Пловдивската митрополия. \r\nНа 27 декември - Стефановден, ще бъде отслужена архиерейска света Литургия от 09.00 часа в митрополитския храм „Св. Марина” в Пловдив. На 1 януари Пловдивският митрополит Николай ще възглави архиерейска света Литургия и Новогодишен молебен от 10.00 часа в храм „Св. Марина“. \r\nТони МИХАЙЛОВ", "date": "2017.12.26", "title": "Пазарджик: Пловдивският митрополит Николай ще оглави архиерейска света Литургия за Рождество Христово в катедралния храм „Успение Богородично”"}
{"url": "http://www.focus-news.net/news/2017/12/26/2471029/vratsa-mitropolit-grigoriy-shte-oglavi-tarzhestvena-sveta-liturgiya-v-katedralniya-hram-sv-dimitar-solunski.html", "text": "Врачанският митрополит Григорий ще оглави тържествена света литургия в катедралния храм “Св. Димитър Солунски”. Това съобщиха от пресцентъра на Врачанската митрополия. Началото на Литургията ще бъде от 9.00 часа тази сутрин. Поводът е отбелязването на Събор на света Богородица.", "date": "2017.12.26", "title": "Враца: Митрополит Григорий ще оглави тържествена света литургия в катедралния храм “Св. Димитър Солунски”"}
{"url": "http://www.focus-news.net/news/2017/12/26/2471030/zigmar-gabriel-es-tryabva-da-obmisli-alternativen-model-na-po-blizko-satrudnichestvo-s-turtsiya-i-ukrayna.html", "text": "Европейският съюз може да започне да изгражда отношения с Турция и Украйна, опирайки се на нов модел, който ще бъде създаден след излизането на Великобритания от структурите на Общността. Това предложи министърът на външните работи на ФРГ Зигмар Габриел в интервю за местна медия, което ще бъде публикувано по-късно във вторник, 26 декември, предава Deutsche Welle.\r\n„Ако успеем да изработим разумно споразумение с Великобритания, което да урежда нейните взаимоотношения с Европа след Брекзит, то може да стане модел, който да бъде използва и за други страни като Украйна и Турция“, отбеляза първият дипломат на Берлин. \r\nСпоред Габриел тези две страни няма да станат част от Общността в близките години. „В тази връзка сме длъжни да помислим за алтернативни форми на по-близко сътрудничество“ с тях, допълни германският външен министър.Тереза Герова", "date": "2017.12.26", "title": "Зигмар Габриел: ЕС трябва да обмисли алтернативен модел на по-близко сътрудничество с Турция и Украйна"}
{"url": "http://www.focus-news.net/news/2017/12/26/2471031/pravoslavna-tsarkva-otbelyazva-sabora-na-presvetata-bogoroditsa.html", "text": "Днес Светата православна църква отбелязва Събора на Пресветата Богородица, съобщиха за Радио \"Фокус\"- Сливен от Митрополията. Църковни служби ще има през целия ден в църквите в Сливенска епархия. Сутринта се служат полунощница, утреня и Златоустова света Литургия. Богослужението започва в 8.00 часа. Денят е блажен. След обяд в 16.00 часа е Празничната  вечерня. На 27 декември - Стефановден, сутрин се служат полунощница, утреня и Златоустова света Литургия. Богослужението започва също в 8.00 часа. На 28 декември е Неделята след Рождество Христово. Богослужението започва в 7.30 часа. Отдание на Рождество Христово се отбелязва на 31 декември. Денят според църковните канони е блажен. И на този ден се служат полунощница, утреня и Златоустова Света Литургия. На първи януари е денят на Свети Василий Велики. Службата е от 8.00 часа. Тогава се служат утреня и Василиева св. Литургия. В 11.00 часа е Новогодишния молебен, който ще бъде отслужен от митрополит Иоаникий.", "date": "2017.12.26", "title": "Православна църква отбелязва Събора на Пресветата Богородица"}
{"url": "http://www.focus-news.net/news/2017/12/26/2471032/tass-broyat-na-postradalite-pri-eksploziya-na-foyerverki-v-kuba-dostigna-do-39-dushi.html", "text": "Броят на пострадалите при експлозия на фойерверки по време на традиционен фестивал в кубинския град Ремедиос достигна до 39 души, предава TACC, като се позовава на местни медии.\r\nПо-рано се съобщаваше за 22-ма ранени, сред които шест деца на възраст между 11 г. и 15 г., ранени навръх Бъдни вечер. \r\nПо данни на местните средства за масова информация, които цитират здравните власти, сред ранените има някои с „много тежки наранявания, някои – с по-малко сериозни и други, които са в критично състояние“. Всички пострадали са кубинци, в разпространените доклади не се споменава информация за ранени туристи. \r\nВековният фестивал „Парандас“ в централния град Ремедиос на северния бряг на острова се провежда на 24 декември и привлича хиляди кубинци и туристи. Два от кварталите на града се състезават всяка година на Бъдни вечер, за да направят най-зрелищното шоу с фойерверки сред карнавална атмосфера.\r\nПричината за експлозията се разследва, според официалните медии.Тереза Герова", "date": "2017.12.26", "title": "ТАСС: Броят на пострадалите при експлозия на фойерверки в Куба достигна до 39 души"}
{"url": "http://www.focus-news.net/news/2017/12/26/2471033/denyat-26-dekemvri-v-svetovnata-istoriya.html", "text": "Ден на бащата - чества се бащинството на Свети Йосиф. Той е и имен ден на хората, които носят това име. През 1865 г. Джеймс Нелсън патентова кафеварката. Представена е през 1949 г. Общата теория за относителността, създадена от Алберт Айнщайн. На този ден са родени: Мао Дзе-Дун, китайски политик и държавник, създател на Китайската комунистическа партия, Алехо Карпентиер - един от най-известните латиноамерикански писатели. На 26 декември умират Жозеф Фуше, френски политик и държавник, Хари С. Труман - американски държавник, президент на САЩ (от април 1945 г. до януари 1953 г.), Джералд Рудолф Форд мл., 40–ият вицепрезидент на САЩ от 1973 до 1974 г., както и 38–ият президент на САЩ  от 1974 до 1977 г., Анатолий Василиевич Луначарски - руски политически деец. \r\n2013 г. \r\nПри самолетна катастрофа в Иркутск загиват 9 човека.\r\n2012 г.\r\nСиндзо Абе е новият 96-ти министър-председател на Япония. В периода 2006-2007 г. Абе е 90-тият министър-председател на страната. В Китай влиза в експлоатация най-дългата високоскоростна железопътна магистрала в света с дължина 2200 км. Скоростта на влаковете достига 300 км/ч. Китай заема първо място в света по дължина на високоскоростни линии с обща дължина от 9300 км.\r\n2011 г.\r\nАнализ на експерти от Центъра по икономически и бизнес изследвания показва, че през 2011 г. Бразилия измества Великобритания като шеста най-голяма икономика в света, въпреки че британците живеят по-добре от бразилците. Първите пет са САЩ, Китай, Япония, Германия и Франция. Италия е осма, Русия девета и Индия десета. Ким Чен Ун е утвърден за ръководител на Корейската работническа партия.\r\n2004 г.\r\nРегистрирано е земетресение в Индийския Океан с магнитуд от 9,0 по скалата на Рихтер. Първоначалната измерена сила на труса е 6,8 по скалата на Рихтер, като впоследствие достига съответно на 8,5, 8,9 и 9,0. Епицентърът е близо до западния бряг на северната част на о-в Суматра, Индонезия. Земетресението е от типа плиткофокусно, т.е. епицентърът е на сравнително малка дълбочина в земната кора - около 10- 20 км. Характерът на земетресението предизвиква силно енергийното въздействие върху океанското дъно. Земетресението в Индонезия създава десетки вълни цунами, които опустошават крайбрежията на Индия, Шри Ланка, Индонезия, Малайзия, Бангладеш, Мианмар, Малдивите и Тайланд. Регистрирани са и други вторични трусове. Земетресението е усетено още в Австралия, Бангладеш, Йемен, Кения, Кокосови острови, Мадагаскар, Мавриций, Мианмар, Оман, Реюнион, Сейшелски oстрови, Сингапур, Сомалия и Танзания. Земният трус и последвалите го вълни цунами причиняват множество смъртни случаи. Броят на жертвите възлиза на около 230 000 души. Това са предимно жители на Индия, Шри Ланка и Индонезия. Загиналите в Индонезия са над 173 000, ранени са над 100 000, за безследно изчезнали се водят над 120 000 души, в Шри Ланка загинали са над 38 195, ранени са над 15 686 души, в Индия броят на загиналите възлизат на около 10 744 души, в Тайланд това са над 5 300 души, в Малайзия над 70 души, в Малдиви над 100 души, в Мианмар над 60 души, в Сомалия около 300 души и др. Сред загиналите има и множество чужденци.\r\n1993 г.\r\nНеонацисти оскверняват гроба на Марлене Дитрих. Марлене Дитрих е американска киноактриса и певица, германка по произход. Работи в Холивуд от 1930 г. Играе във филмите \"Мароко\" (1930 г.), \"Синият ангел\" (1930 г.), \"Шанхай - експрес\" (1932 г.), \"Градината на Аллах\" (1936 г.), \"Ангел\" (1937 г.), \"Седем грешници\" (1940 г.), \"Мартин Руманяк\" (1946 г.), \"Червената Лола\" (1950 г.), \"Свидетел по обвинението\" (1958 г.);\"Присъдата в Нюрнберг\" (1961 г.). Снима с най-големите режисьори: Джозеф фон Щернберг (7 филма от 1929-1935 г.), Рене Клер, Б. Уайдлър, Стенли Крамер, А. Хичкок, Фриц Ланг, О. Уелс. Партнира си с Джон Боайе, Дж. Уейн, Ж. Габен, Шарл Боайе, Джеймс Стюарт, Б. Ланкастър, Чарлз Лоутън, С. Трейси. След \"Нюрнбергският процес\" (1961 г.) се оттегля от киното. За последен път се снима в \"Просто жиголо\" (1979 г.).\r\n1971 г.\r\nГрупа ветерани от Виетнам, в знак на протест срещу войната окупират статуята на Свободата в Ню Йорк. Виетнамска война се води в периода 1964-1973 г. от САЩ във Виетнам . Тя има за цел да предотврати установяването на комунистическо управление на полуостров Индокитай. САЩ се ангажират с проблемите на Виетнам и полуострова от средата на 50-те години, когато в южната част на страната през 1955 г. се създава Република Виетнам, и започва изграждането на т.нар. сайгонска армия с участието на американски експерти. През 1960 г. е създаден Национален фронт за освобождение на Южен Виетнам, който с помощта на Демократична република Виетнам, СССР и КНР разгръща освободително движение за обединение на страната. Три години по-късно със заповед на американския президент Дж. Кенеди в Южен Виетнам са изпратени първите американски въоръжени части. През 1964 г. Конгресът на САЩ приема т.нар. Тонкинска резолюция, която поставя началото на войната. През 1968 г. е кулминация на войната, тя обхваща цялата територия на страната.Една година по-късно националните сили на Южен Виетнам създават Временно революционно правителство на Република Виетнам. В Париж започват мирни преговори между САЩ и Демократична република Виетнам. През 1973 г. Парижкото споразумение слага край на войната, до 1974 г. американските войски се изтеглят от Виетнам.\r\n1949 г.\r\nПредставена е Общата теория за относителността, създадена от Алберт Айнщайн. Теория за относителността представлява Физична теория за пространствено-времевите съотношения и законите на гравитационното поле. Физичните явления, описвани от теорията на относителността, се наричат релативистични и се проявяват при скорости “V”, близки до скоростта на светлината във вакуум “С”. Специалната теория на относителността (1905 г.) описва свойствата на пространство-времето, когато гравитационните полета могат да се пренебрегнат, докато общата теория на относителността (1915-1916 г.) е съобразена с наличието на гравитационни полета. Специалната теория на относителността се основава на принципа на относителността и принципа за постоянството на скоростта на светлината във вакуум и независимостта и от скоростта на движение на източника на светлина. Геометрична основа на общата теория на относителността е неевклидовата геометрия на Б. Риман. Нютоновата теория за гравитацията е частен случай от общата теория на относителността в първо приближение на слаби гравитационни полета и малки скорости.\r\n1941 г.\r\nЧърчил за първи път вдига два пръста във формата на буква V.\r\n1922 г.\r\nВ Русия се създава държавна спестовна каса.\r\n1919 г.\r\nВ Русия се приема декрет за справяне с неграмотността.\r\n1865 г.\r\nДжеймс Нелсън патентова кафеварката.\r\n1825 г.\r\nНа Сенатския площад започва въстанието на декабристите. Декабристите са руски революционери, главно дворяни и офицери, участници в Отечествената война от 1812 г. През декември 1825 г. вдигат въстание против самодържавието и крепостничеството. Първите организации на декабристите се създават през 1816-1821 г. Съюз за спасение, Съюз за благоденствие. През 1821 г. се създават Южното общество и Северното общество. Стремят се към извършване на военен преврат. Програмата на декабристите включва отменяне на крепостничеството, установяване на унитарна република (Южното общество) или конституционна монархия с федеративно устройство (Северното общество). Междуцарствието, което настъпва след смъртта на Александър I, предизвиква преждевременно избухване на въстанието на 26 декември 1825 г.( 14 декември 1825 г. стар стил) в Петербург и в Черниговския полк в Украйна. След разгрома му са арестувани много от декабристите , между които П. Пестел, С. Муравьов-Апостол, К. Рилеев, М. Бестужев-Рюмин. Те са обесени, а 121 души са изпратени на заточение в Сибир.\r\n1492 г.\r\nЕдна от трите каравели на Христофор Колумб “ Санта Мария “ се блъска в подводен риф и потъва. Първата експедиция, която предприема Христофор Колумб е в периода 1492-1493 г. Тя включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Христофор Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига о. Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Христофор Колумб се завръща с него в Кастилия.На тази дата са родени:\r\n1904 г.\r\nРоден е Алехо Карпентиер - един от най-известните латиноамерикански писатели наред с Астуриас и Маркес. Сред най-известните му романи са “Загубените следи” (1953 г.), “Векът на Просвещението” (1962 г.), “Приложението на метода” (1974 г.), “Свещена пролет” (1978 г.). Умира на 24 април 1980 г. в Париж.\r\n1893 г.\r\nРоден е Мао Дзе-Дун - китайски политик и държавник, създател на Китайската комунистическа партия (ККП) и Китайската народна република (КНР). Той е основоположник на разклонение на марксизма, наречено на негово име - маоизъм. Мао Дзъдун оглавява през 30-те години на XX век комунистическите райони на провинция Цзянси. Придържа се към мнението за необходимостта от особена идеология на китайския комунизъм, в която водеща роля да има селячеството. След \"Великия марш\", един от ръководителите на който се явява Мао, на него му се отдава възможност да заеме водеща роля в КПК. През 1949 година Мао Дзъдун провъзгласява Китайската народна република и става неин фактически лидер до своята смърт. От 1945 година и до смъртта си е председател на китайската комунистическа партия, през 1954-59 г. е президент на КНР. Провежда няколко шумни кампании, най-голяма от които се явява \"Културната революция\" (1966 – 1976), при която загиват няколко милиона човека. Управлението на Мао се характеризира с обединението на страната след дълъг период на раздробеност, ръст на индустриализацията и умерен ръст на благосъстоянието на народа от една страна, политически терор, безсмислени кампании, упадък в сферата на културата и култ към личността на Мао от друга.\r\n1194 г.\r\nРоден е Фридрих II Щауфен (или Хохенщауфен) - германски крал (от 1212 г.), император (от 1220 г.); сицилийски крал (от 1197). Внук на Фридрих I Барбароса и на Роджър II Сицилийски. Фридрих II Щауфен се стреми да превърне Сицилианското кралство в централизирана държава, за което издава т. нар. Мелфийски конституции (1231 г.). Създава държавна данъчна система, наемна арабска войска, разрушава феодалните замъци, въвежда държавен търговски монопол върху много стоки, лишава градовете от самостоятелност. Политиката му в Германия помага за по-нататъшното раздробяване на страната на териториални княжества. Дава на князете държавни права за поддръжката на императорската политика в Италия, забранява съюзите на градовете (имперските закони от 1220 г., 1231 г., 1232 г.). Отлъчван е няколко пъти от Църквата, независимо че организира Шестия кръстоносен поход и се завършва след завладяването на Йерусалим (1229 г.). Папа Инокентий IV свиква Вселенски събор (1245 г.), който обявява Фридрих II за свален от императорския престол. Умира в разгара на войната с папата. Фридрих II е високо образован, владее няколко езика, интересува се от естествени науки. Създава редица училища и Неаполитанския университет (1224 г.), в който разрешава да преподават арабски и европейски учени. Фридрих II Щауфен умира на 13 декември 1250 г.На тази дата умират:\r\n2006 г.\r\nУмира Джералд Рудолф Форд мл. Той е 40–ият вицепрезидент на САЩ от 1973 до 1974 г., както и 38–ият президент на САЩ  от 1974 до 1977 г.. Той е първият президент, който не е избран на избори. След оставката през 1973 г. на Спиро Агню, избран заедно с Никсън, Форд е номиниран за този пост от президента и е избран от Камарата на представителите и Сената, за да се спазят разпоредбите на 25–та поправка на Конституцията. Когато Никсън подава оставка на 9 август 1974 г., Форд става президент.\r\n1972 г.\r\nУмира Хари С. Труман - американски държавник, Президент на САЩ (от април 1945 г. до януари 1953 г.). Работи като писар, счетоводител, фермер, собственик на галантериен магазин. Роден е на 8 май 1884 г. в Ламар, щат Мисури. Завършва право. Участва в Първия световна война (1914-1918 г.). Работи като съдия. Заема постовете: председател на окръжния съд в щата Мисури (1926-1934 г.), сенатор (1934-1944 г.), вицепрезидент (от януари1945 г.). Хари С. Труман дава заповедта за атомната бомбардировка на японските градове Хирошима и Нагазаки през август 1945 г. Той участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да заеме курс за защита на демокрацията, свободата и независимостта на народите в Западен Европа и други части на света. Хари С. Труман започва икономическа помощ на САЩ за възстановяване на разрушената от войната икономика на западноевропейски страни (доктрина “Труман”, план “Маршал”). Организира борбата на американско общество срещу тоталното настъпление на комунизма.\r\n1933 г.\r\nУмира Анатолий Василиевич Луначарски - руски политически деец; болшевик, критик, литературовед, изкуствовед, писател, драматург; академик (1930 г.). Член е на РСДРП от 1895 г. Емигрант в Западна Европа преди 1917 г. Живее в Париж, Женева, Цюрих. Участник е в Октомврийския преврат през 1917 г. Анатолий Василиевич Луначарски е първият народен комисар на просветата (1917-1929 г.). От 1929 г. е председател на Комитета на учените при ЦИК на СССР. Автор е на трудове по естетика (\"Основи на позитивната естетика\", 1904 г.; \"Марксизъм и естетика\", \"Диалог за изкуството\", 1905 г.); по философия (\"Религия и социализъм\", 1908-1911 г., т. 1-2); сб. \"Критика и критици\" (1938 г.); сб. \"Критически и полемически етюди\" (1905 г.); \"Еснафщина и индивидуализъм\" (1909 г.); \"Литературните силуети\" (1923 г.); сборник \"Театърът днес\" (192); статии за кино и музика. Пише пиеси: \"Фауст и градът\" (1918 г.), \"Оливър Кромуел\" (1920 г.), \"Освободеният Дон Кихот\" (1922 г.), \"Мегасватба\" (1923 г.) и др.; киносценарии, разкази, спомени за Ленин.\r\n1931 г.\r\nУмира Мелвил Дюи - американски библиотековед, който заради заслугите си за развитие на библиотечното дело в САЩ е наречен \"патриарх на американското библиотекознание\". Той основава първата в света професионална организация - АБА (1876 г.). В годните 1876-1890 г. е нейн секретар, след което и президент до 1892 г. Мелвил Дюи създава първото библиотечно списание в САЩ \"American Library Journal\" (1876 г.), съществуващо и днес под заглавие \"Library Journal\". Организира създаването и на първото библиотечно училище в САЩ (1887 г.) към Колумбийския университет и е негов директор (1887-1904 г.). Благодарение на Дюи в него за пръв път се учат и жени. Създава и \"Десетичната класификация\" (1876 г. ), която днес е най-разпространената класификация в света.\r\n1825 г.\r\nУмира Михаил Андреевич Милорадович - руски генерал. Той е главен подбудител за опожаряването на Москва през 1812 г. Градът е опожарен с цел предотвратяване на падането на града в ръцете на Наполеон I Бонапарт.\r\n1820 г.\r\nУмира Жозеф Фуше – френски политик и държавник. Получава духовно образование. През 1791 г. става член на Якобинския клуб в Нант, на следващата година е избран в Конвента. Отначало споделя възгледите на жирондистите, но по-късно преминава към якобинците. Гласува за екзекутирането на Луи ХVI. Организира жестокото потушаване на контрареволюционни метежи в редица департаменти, наказва на място виновните, активно провежда политика на дехристиянизация. Сближава се с ебертистите и е изключен от Якобинския клуб (юли 1794 г.). Той е един от организаторите и ръководителите на Термидорския преврат (27-28 юли 1794 г.). В годините 1799-1802 г., 1804-1810 г., 1814-1815 г. е министър на полицията; организира широка мрежа за политическо разузнаване, шпионаж и провокации, като в резултат става една от най-влиятелните личности в страната. След повторното сваляне на Наполеон оглавява Изпълнителната комисия на Временното правителство и ревностно се заема с подготовката на втората реставрация на Бурбоните. След завръщането на Луи ХVIII (1815 г.) е посланик в Дрезден (Саксония). След декрета от 1816 г. за изгонените от Франция “цареубийци” Фуше напуска посланическото място и заминава за Триест, където приема австрийско поданство, а по-късно се самоубива.\r\n1731 г.\r\nУмира Антоан Удар де ла Мот - френски писател. Обявява се срещу условностите на класицизма. Известен е със своя относително свободен стихотоворен превод на “Илиада” (1714 г.), в който променя характерите на Омировите богове и герои в духа на ХVIII в. В “Размисли за критиката” (1715 г.) прави опит да защити превода си, което става повод за възобновяване на спора между “древните и новите”. В полемиката получава подкрепата на Б. Фонтенел. Като драматург е известен с написаната в духа на Расин трагедия “Инес де Кастро” (издадена през 1723 г.), чийто сюжет заимства от А. Ферейра. Автор е на басни, либрета за опери и оди в проза. Антоан Удар де ла Мот е роден на 17 януари 1672 г. в Париж.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.26", "title": "Денят 26 декември в световната история"}
{"url": "http://www.focus-news.net/news/2017/12/26/2471034/stara-zagora-koleden-turnir-po-futbol-s-blagotvoritelna-kauza-shte-se-provede-v-grada.html", "text": "За пета поредна година \"Футболна Стара Загора\", със съдействието на Община Стара Загора и кмета Живко Тодоров, ще зарадват футболните фенове в града с коледен турнир. Днес и утре (27 декември) в зала „Иван Вазов“ ще очаква почитателите на спорта от 8.00 часа сутринта. Входът е свободен, а момчетата ще играят и в подкрепа на техния съгражданин Васил Боснаков, който има нужда от лечение. В залата ще има поставени специални кутии, в които ще се събират средства за 37-годишния Васко. \r\n23 отбора ще се включат в дербито, а жребият определи първи на терена да излязат отборите „Арес“ и „Издислав“ от 8.00 часа тази сутрин. Първият ден от надпреварата също ще започне в 8.00 сутринта и ще продължи до 22.00 часа, уточниха организаторите от „Футболна Стара Загора“. Финалните срещи ще приключат на 27 декември до 19.30 часа, малко след това ще бъде и награждаването на победителите. \r\nНа 27 декември ще има и специален блиц турнир, който готви много положителни емоции за футболните фенове. В зала „Иван Вазов“ ще играят отборите „Ол старс“, ПФК „Берое“, ПФК „Верея“ и софийската изненада – тимът на Тони „Найка“. \r\nОрганизаторите припомнят, че участниците не могат да играят с обувки тип „стоножка“.", "date": "2017.12.26", "title": "Стара Загора: Коледен турнир по футбол с благотворителна кауза ще се проведе в града"}
{"url": "http://www.focus-news.net/news/2017/12/26/2471035/plyus-info-makedoniya-grazhdanite-na-kosovo-daryavat-204-vratovrazki-na-premiera-ramush-haradinay.html", "text": "След като министър-председателят на Косово Рамуш Харадинай аргументира повишаването на заплатата си с необходимостта да си купува вратовръзки и ризи, гражданите на най-младата държава на Балканския полуостров го взеха на подбив в социалните мрежи, отбелязва скопската електронна медия „Плюс Инфо“.\r\nВ страната бе инициирана „хуманитарна“ акция за даряване на вратовръзки на премиера, а съгласно разпространените данни до този момент са събрани 204. \r\n„Хуманитарна активност на Куштрим Мехмети в помощ на премира Харадинай! До този момент са събрани 204 вратовръзки, които ще предадем на министър-председателя“, написа самият Мехмети в социалната мрежа „Фейсбук“. \r\nПо-рано Харадинай обяви, че заплатата му ще бъде увеличена почти двойно – от 1500 на 2950 евро – решение, което предизвика лавина от реакции в Косово.Тереза Герова", "date": "2017.12.26", "title": "„Плюс Инфо“ (Македония): Гражданите на Косово даряват 204 вратовръзки на премиера Рамуш Харадинай"}
{"url": "http://www.focus-news.net/news/2017/12/26/2471036/denyat-26-dekemvri-v-balgarskata-istoriya.html", "text": "На този ден през 1872 г. Васил Левски пристига вечерта в Къкринското ханче, откъдето възнамерява да тръгне на другия ден за Търново и Букурещ. На следващия ден обаче Левски е заловен в Къкринското ханче. На този ден през 1959 г. официално е открита Българската телевизия. През 1972 година Софийският градски съд произнася присъда срещу писателя Георги Марков, обвинен, че след като през юни 1969 г. е напуснал с разрешение България за срок от 6 месеца и след това е получавал два пъти продължение на разрешението за пребиваване в чужбина, не се е завърнал в страната и се \"поставил в услуга на чужди организации с цел да им служи във вреда на България. На този ден са родени Дан Колов, състезател по свободна борба, Юри Ступел, български композитор, певец и китарист. На 26 декември умират Димитър Христов Чорбаджийски (Чудомир), известен български писател и художник, Александър Николов Кисьов - български офицер, Стою Неделев Шишков - български етнограф, фолклорист\r\n1989 г.\r\nВ дните между 26 и 28 декември са организирани митинги пред парламента, в които участват турци и българи мюсюлмани с искания да се върнат имената им отпреди преименуването. На 29 декември 1989 г. с решение на пленум на ЦК на БКП се отхвърля т. нар. \"възродителен процес\" и правителството обявява правото на българските мюсюлмани да възстановят имената си.\r\n1989 г.\r\nНезависимият профсъюз КТ \"Подкрепа\" организира първата стачка, чиито искания са за временно правителство и избори. КТ \"Подкрепа\" е българска синдикална организация, създадена на 8 февруари 1989 г. в Стара Загора. От октомври 1989 г. е под името Независима федерация на труда \"Подкрепа\" и приема за членове всички работещи. От март 1990 г. прераства в КТ \"Подкрепа\". Обединява синдикати и федерации на работници и интелигенти.\r\n1972 г.\r\nСофийският градски съд произнася присъда срещу писателя Георги Марков, обвинен, че след като през юни 1969 г. е напуснал с разрешение България за срок от 6 месеца и след това е получавал два пъти продължение на разрешението за пребиваване в чужбина, не се е завърнал в страната и се \"поставил в услуга на чужди организации с цел да им служи във вреда на НРБ\". Марков е обвинен и за това, че \"от края на 1971 г. с цел да отслаби властта на НРБ и да й създаде затруднения написал и разпространил по радио \"Дойче Веле\" коментари и есета с клеветнически твърдения, засягащи държавния и обществен строй в НРБ\". Георги Марков е осъден задочно на 6 години и 6 месеца лишаване от свобода. Георги Марков е български писател и драматург. Автор е на сборник с новели и разкази - \"Жените на Варшава\" и др., на романа \"Мъже\", на пиесата \"Асансьорът\". Работи в българската секция на Би Би Си в Лондон. Радио \"Свободна Европа\" излъчва критични материали на Марков, разкриващи същността на тоталитарната система в България, събрани в сборник \"Задочни репортажи за България\" (издаден в Цюрих, 1980 г., във Великобритания, 1983 г., в САЩ, 1984 г., в София, 1990 г.).\r\n1959 г.\r\nОфициално е открита Българската телевизия. БНТ е автономен информационен и културен институт. Наблюдава се от Съвет за електронни медии. Работата по създаването и излъчването на български телевизионни предавания започва през 1951 г. по инициатива на катедрата по физика при Машинно-електротехническия институт (днес Технически университет) в София под ръководството на С. Иванов. През 1952 г. се осъществява лабораторно телевизионно предаване по кабел от сградата на Машинно-електротехническия институт в София. На 1 май 1954 г. започват редовни телевизионни предавания от експерименталния център. На 7 ноември1959 г. се осъществява първото професионално предаване.\r\n1959 г.\r\nСъздаден е Комитет за балканско разбирателство с председател акад. Сава Гановски. Сава Цолов Гановски е български философ и педагог, публицист, академик (1952 г.), член-кореспондент и чуждестранен член на много академии на науките, професор. Народен представител последователно от IV до IX Народно събрание, председател на IV Народно събрание и на V Народно събрание (11 март 1966–18 май 1971). Автор е на трудове по история на философията, по педагогика и социология.\r\n1957 г.\r\nНиколай Подгорни е избран за първи секретар на ЦК на КПУ.\r\n1947 г.\r\nИзвършена е национализация на банковото дело. От 31 частни са образувани само 2 държавни банки. Тя е последица от проведения на 14 октомври 1947 г. пленум на ЦК на БРП (к), на който се възприемат решенията на Коминформбюро за интензификация на революционните процеси. В резултат на това е извършена промяна в подготвяния проект за нова републиканска конституция и се осъществява национализация на индустрията, мините и банковото дело.\r\n1921 г.\r\nПровежда се учредителен конгрес на Народен съюз за защита на поземлената собственост в България в София с цел борба против аграрната реформа на БЗНС.\r\n1877 г.\r\nАвангардът от отряда на генерал Скобелев преодолява Стара планина.\r\n1874 г.\r\nПровежда се общо събрание на БРЦК в Букурещ. Събранието трябва да изработи програма за по-нататъшните действия на БРЦК, но вниманието на делегатите е отклонено от спора между Любен Каравелов и Христо Ботев по въпроса за пълномощията на председателя на комитета. Христо Ботев обвинява Каравелов, че се стреми към еднолично ръководство на комитетските дела. Избрана е комисия, която трябва да подготви ново събрание на 1 март 1875 г. След събранието Любен Каравелов се отдръпва от активна политическа дейност. Любен Стойчев Каравелов е един от основателите на Българския революционен централен комитет в Букурещ. След основаването на БРЦК той поема редактирането на печатния му орган вестник \"Свобода “. На първото Общо събрание на комитета през 1872 г. Каравелов е избран за негов председател. На 25 февруари 1873 г. вместо вестник \"Свобода\" Каравелов започва да редактира в. \"Независимост\". На свиканото през май 1873 г. Общо събрание на БРЦК той отново е утвърден за негов председател. Смъртта на Васил Левски разколебава Каравелов и въпреки увещанията на Христо Ботев, който от юли 1872 г. работел като негов помощник, през 1874 г. спира издаването на вестник \"Независимост\". От януари 1875 г. започва да издава списание \"Знание\", което отразява научни и литературни проблеми. В резултат революционната пропаганда се възлага на Христо Ботев.\r\n1872 г.\r\nВасил Левски пристига вечерта в Къкринското ханче, откъдето възнамерява да тръгне на другия ден за Търново и Букурещ. При пътуването от Ловеч до Къкрина Левски е придружаван от Никола Цветков. По това време турските власти предприемат масови арести, след Арабаконашкия обир извършен на 22 септември 1872 г. от група революционни дейци начело с Димитър Общи. Задържани са голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени от признанията, които прави Димитър Общи. Благодарение на тях властта тръгва и по следите на Васил Левски, който за да предотврати окончателното проваляне на революционната организация, се отправя за Ловеч. Целта му е да прибере и запази архивите на организацията, след което да се прехвърли в Румъния. На 27 декември 1872 г. Левски е заловен в Къкринското ханче. Първоначално е отведен в Търново, а след това изправен пред специален съд в София. Пред съдиите Апостолът прехвърля цялата вина за дейността на революционната организация върху себе си и предотвратява задържането на други нейни дейци. Осъден е на смърт и е обесен край София.На тази дата са родени:\r\n1953 г.\r\nРоден е Юри Петров Ступел – български композитор, певец и китарист. Завършва ВМПИ - Пловдив. Композира детски песни, музика към театрални спектакли (освен в България по негова музика са осъществени спектакли в МХАТ - Москва, Краков, Солун и др.); филмова музика (“Левакът”, “Нощна тарифа”). Участва в движението “Ален мак” - сътрудничи с поета Ст. Цанев; представя се като солист с група “Асоциация”. Утвърждава се като автор на забавна музика чрез Младежкия конкурс за забавна песен; печели редица награди: “Химн” (изпълнена от Б. Киров) - I награда (1973 г.), “Посвещение” (изпълнена от “Тоника”) - наградата на БНТ (1978 г.). Композира мюзикъли - “Любовни булеварди”, “Копче за сън” и “Седемте Снежанки и джуджето”; съавтор е на филмовия мюзикъл “Чичо Кръстник” (заедно с П. Ступел). Радиостанция “Франс ентер” излъчва предаване, в което Юри Ступел изпълнява някои от своите песни.\r\n1941 г.\r\nРоден е Димитър Георгиев Коруджиев - български белетрист, общественик. През 1966 г. завършва българска филология в СУ “ Св. Климент Охридски”. Работи като редактор в културния отдел на в-к “Труд” (1966-1972 г.), във в-к “Народна култура” (1972-1974 г.), завежда отдел “Белетристика” в сп. “Пламък” (от 1974 г.). Първия си разказ “Само няколко часа” публикува във в-к “Пулс” през 1966 г. През 70-те и 80-те години издава: “Ще мине време” (1972 г.), “Коридори в дъжда” (1974 г.), “Този чудесен ритъм” (очерци, 1974 г.), “Нощната улица” (1975 г.), “Остров от тишина” (разкази и новели, 1976), “Подозрението” (1978 г.), “Невидимият свят” (1980 г.), “Мигът преди здрачаване” (1981 г.), “Градината с косовете” (1984 г.), “Домът на Алма” (1986 г.), “Къща под наем” (1988 г.), “Болката, която е прекрасна” (1989 г.), “Пуснете слънчевата светлина” (1991 г.). Активна е неговата гражданска позиция след Десетоноемвриски преврат (1989 г.) на интелигенцията срещу тоталитарния режим на Т. Живков. Пише публицистика и съдейства за утвърждаването на идеите на Съюза на демократичните сили сред обществото.\r\n1892 г.\r\nРоден е Данчо Колев (Д. К. Данев; Дан Колов) - български спортист, състезател по свободна борба (американска борба). Заминава за САЩ, където живее и работи в периода 1905-1935 г. Той е един от най-добрите борци, известен с прозвищата “Кинг Конг” и “Балканския лъв”. Бори се в Канада, САЩ, Япония, Китай, Франция, Белгия, Австралия, Нова Зеландия, някои страни на Южна Африка. Побеждава най-силните борци на американска свободна борба: Дж. Шарей, Ч. Сантен, Дж. Стакер - САЩ; А. Деглан, Ш. Ригуло - Франция; Ив. Робер - Канада и др. В спортната си кариера има над 1 500 официални срещи, от които губи само 10. Европейски шампион е в Париж през 1936 г. и 1937 г. Спечелва преходните награди “Европейски пояс” и “Световен пояс” (Париж, 1937 г.). След завръщането си в България организира състезания по борба с благотворителна цел в София, Пловдив, Стара Загора, Русе и на други места. \r\nУмира 12 март 1940 г. в с. Сенник, Ловешка област. През 1968 г. е открита е музейна сбирка в родното му село. От 1962 г. се провежда международен турнир по свободна борба в памет на Дан Колов.\r\n1881 г.\r\nРоден е генерал-лейтенант Стефан Цанев, командващ Първа армия (1934 – 1935 г.), министър на войната (21 април 1935 – 23 ноември 1935 г.). Завършва Военното училище в София. Участва в Балканските войни 1912–1913 и в Първата световна война 1914–1918. След войните е командир на полк и дивизия. Военен министър в правителството на А. Тошев, след което е привлечен на служба във Военната канцелария на Двореца. Уволнен от армията през 1941 г. Стефан Цанев умира през 1944 г.\r\n1880 г.\r\nРоден е Илия Димитров Янулов - български юрист, социолог, член-кореспондент на БАН. Завършва математика и физика (1902 г.), правни и държавни науки в СУ “ Св. Климент Охридски” (1911 г.). Той е частен хоноруван доцент по “Българско работническо законодателство” (1926-1947 г.) и по “Трудово право” (1947-1950 г.) в катедра “Политическа икономия” на СУ “Св. Климент Охридски”. Преподавател е по “Трудово право” в Свободния университет, в София (1930-1950) г., където е избран за извънреден професор през 1940 г. Преподавател е по международно право в Световната академия, Хага през 1935 г. В годините 1911-1951 г. е председател на българското дружество за социален напредък. От 1937 г. е дописен член (член-кореспондент) е на БАН. Директор е на първия български Институт по социология към БАН (1948 г.). Той е един от първите български изследователи с ясно изразени интереси в областта на социологията. Работи върху методологията на емпиричните социологически изследвания. Проучва престъпността и явленията с ярък морален товар (самоубийствата). В периода 1911-1931 г. е народен представител. Автор е на съчиненията: “Чрез просвета към свобода. Организация и насоки на народни университети” (1903 г.), “Социално политика в България и чужбина” (1924 г.), “Социологични методи за изучаване на престъпността в България” (1925 г.), “Морална статистика (самоубийства)” (1927 г.), “Обществено израждане и борба против него” (1928 г.), “Убийства и самоубийства в България” (1930 г.), “Социална защита на децата” (1933 г.), “Социалната политика в Б-я в год. на изпитание (1915-1916 г.)” (1939 г.), “Умствените работници и борбата против тяхната безработица” (1939 г.), “Научно организиране на труда” (1950 г.), “Социална дисциплина и самодисциплина на труда” (1955 г.), “Обществено осигуряване при капитализма и социализма” (1964 г.).\r\n1845 г.\r\nРоден е Димитър Петров Моллов – български лекар, общественик и държавник, действителен член на БАН (1884 г.). Завършва медицина в Москва; асистент на руския хирург проф. В. А. Басов. От 1876 г. е доктор по медицина. Участва в Сръбско-турска (1876 г.) и Руско-турска война (1877-1878 г.). В България е назначен за губернски лекар във Видин (1877-1878 г.). Депутат е в Учредителното НС в Търново (1879 г.). Той е един от организаторите на държавното здравеопазване след Освобождението, съставя първия здравен закон в България (1879 г.), председател е на първия Висш медицински съвет (1879 г.), инициатор е на идеите за създаване на Държавна химическа лаборатория и на Александровска болница. През 1882 г. е главен лекар на София. В периода 1883-1887 г. е министър на народното просвещение. Участник е в Сръбско-българска война (1885 г.). Последователен русофил, деен член е на Народна партия след 1894 г. В годините 1895-1896 г. е кмет на София. Участва в редакцията на сп. “Медицински напредък”, “Български лекар” и др. В годините 1911-1913 г. е председател на Природо-математическия клон на БАН. Автор е на трудовете: “Временни правила за устройство на медицинската част в България” (1879 г.), “Домашен лекар” (1895 г.). Умира на 8 януари 1914 г. в София.На тази дата умират:\r\n1967 г.\r\nУмира Чудомир (псевдоним на Димитър Христов Чорбаджийски) - известен български писател и художник. Учи в Старозагорската гимназия. През есента на 1906 г. се записва в Държавното рисувално училище, което завършва през 1913 г. В София се сприятелява с Хр. Ясенов, К. Щъркелов, Д. Дебелянов, Г. Белев, Н. Райнов, Г. Райчев, Н. Лилиев, Л. Стоянов, Й. Йовков и др. Участва в освиркването на Фердинанд на 3 март 1907 г. През 1908 г. е осъден и лежи 2 месеца в затвора по делото “Рофеев”. Взема участие в Балканската и в Първата световна война. От 1920 г. до 1933 г. е гимназиален учител по рисуване в Казанлък, съкратен по закона за “семейните двойки-учители”. След 1933 г. се отдава на писателска и културно-масова дейност към читалище “Искра” в Казанлък, където е несменяем председател, директор на музея и централна фигура в културния живот на града. Член е на Върховния читалищен съвет от 1938 г. Специализира в Париж (1929-1930 г.). Посещава Цариград (1933 г.), Италия (1937 г.), Югославия (1938 г.), СССР (1958 г.). Член е на СБП. Чудомир сътрудничи с карикатури, хумористични стихове, злободневни епиграми, сонети, пародии, хумористични разкази, памфлети, скици, фейлетони и други на в-к “Барабан”, “Остен”, “Жило”, Слово”, “Зора”, “Искра” (Казанлък), “Кормило”, “Червен смях”, “Мир”, “Нова камбана” и други, на списание “Венец”, “Детски живот”, “Читалище”, “Пламък”, “Славяни” и др. От 1932 г. е редовен сътрудник на “Весела страница” на в-к “Зора”. През 1940 г. напуска редакцията “поради несъгласие с политическата линия на вестника”. Участва в хумористичните сборници “Опак свят” (1946 г.), “Селска стряха” (1946 г.), “Войнишка естрада” (1948 г.), “Под прицел” (1952 г.), “Ловно-рибарски сборник” (1953 г.), “Лъжа вековна” (1958 г.), “Лов и риболов” (1959 г.). Хуморът на Чудомир продължава традициите на хумористичните народни приказки, на Л. Каравелов (“Българи от старо време”) и Ив. Вазов (“Чичовци”). Чудомир изнася над 700 сказки по различни въпроси. Автор е на над 150 картини, организира няколко самостоятелни художествени изложби. Автор е на съчиненията: “Не съм от тях” (1946 г.), “Нашенци” (1948 г.), “Аламинут” (1946 г.), “Кой както я нареди” (1946 г.), “Консул на Голо Бърдо” (1947 г.), “Панаир” (с илюстрации от автора, 1957 г.) и др.\r\n1964 г.\r\nУмира Александър Николов Кисьов - български офицер, генерал от конницата (9 май 1934 г.). Роден е на 10 май 1879 г. в Елена. През 1898 г. завършва Военното училище в София. До 1903 г. служи в Лейбгвардейския ескадрон През 1906 г. завършва Френска военна академия. Известно време е наставник на княз Борис Търновски (1907-1908 г.). След това служи в 4-ти артилерийски и 1-ви гвардейски конен полк. Военен аташе в Белград (1910-1911 г.) и в Букурещ (1912-1913 г.). По време на Междусъюзническата война (1913 г.) е началник на оперативно отделение в щаба на съединените Четвърта и Пета армии. След Букурещкия мир (юли - декември 1913 г.) е член на комисията, която определя границата със Сърбия. Служи в Лейбгвардейския конен полк (1914-1915 г.) и като инспектор на класовете във Военното училище. След включването на България в Първата световна война (1915-1918 г.) е началник на Бургаския контролен пункт. Във войната срещу Румъния (1916 г.) е началник -щаб на конната дивизия на ген. Колев. От 14 октомври 1917 г. е полковник. От 1918 г. е командир на Лейбгвардейския конен полк. След това получава титлите: генерал-майор (26 март 1925 г.), генерал-лейтенант (15 май 1930 г.), началник на Кавалерийската школа, инспектор на конницата, началник на жандармерията (1919-1931 г.) и министър на войната (1931-1934 г.). Уволнен от армията през 1934 г.\r\n1937 г.\r\nУмира Стою Неделев Шишков - български етнограф, фолклорист, един от най-добрите познавачи на миналото, бита и културата на Родопската област. Роден е на 27 юли 1865 г. Завършва четирикласно училище. Учителства в много родопски села. От 1906 г. живее в Пловдив. Учител е в Първа пловдивска гимназия и във Френския колеж. Съдейства за обогатяване на Етнографския музей в Пловдив. Редактор е на сп. “Славееви гори (Родопи)” (1894 г.) и сп. “Родопски напредък”. Обнародва фолклорни творби, посвещава белетристични творби на живота на родопското население, пише статии по езикови въпроси, извършва селищни проучвания. Автор е на статии и книги, в които разглежда обществено-политически и културни проблеми.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.26", "title": "Денят 26 декември в българската история"}
{"url": "http://www.focus-news.net/news/2017/12/26/2471037/sport-luka-modrich-e-nay-velikiyat-harvatski-futbolist-za-vsichki-vremena-spored-bivsh-igrach-na-real-madrid-i-barselona.html", "text": "Лука Модрич е най-великият хърватски футболист за всички времена според Роберт Просинечки, бивш играч на Реал Мадрид и Барселона.\r\nПред „Спортске Новости“ Просинечки припомни, че Модрич е лидер в Реал Мадрид и има три титли от Шампионска лига, за които хърватският футболист е имал решаваща роля. 48-годишният хърватски футболист отбеляза, че дори и спечелените от Модрич награди да бъдат оставени настрана, неговата игра е впечатляваща.\r\nПо-рано този месец халфът на Реал Мадрид бе избран за най-добър играч на Световното клубно първенството, което се проведе в ОАЕ.", "date": "2017.12.26", "title": "Спорт: Лука Модрич е най-великият хърватски футболист за всички времена според бивш играч на Реал Мадрид и Барселона"}
{"url": "http://www.focus-news.net/news/2017/12/26/2471038/sliven-saborat-zimni-praznitsi-2017-shte-se-sastoyat-v-selo-mechkarevo.html", "text": "„Зимни празници 2017“ ще се състоят в село Мечкарево днес. Това съобщиха от Община Сливен. Над 20 състава са заявили участие в тазгодишното издание на „Зимни празници 2017\" в село Мечкарево. Съборът ще се проведе от 10.00 часа на площада пред кметството в село Мечкарево. Близо 300 самодейци ще представят зимните обреди от българския календар. Те са районите на Сливен, Ямбол и Нова Загора. Фолклорният събор има състезателен характер. Всички ще получат дипломи за участие, а класиралите  се на първо, второ и трето място ще получат парични награди, осигурени от Община Сливен. Журито е в състав: председател - доц.д- р Владимир Демирев, етнолог от РИМ - Сливен и членове Иван Стоянов, ръководител на оркестъра към АНПТ - Сливен и Станка Иванова, хореограф. Награда ще връчи и сдружение „Читалища“ с председател Йорданка Таскова.\r\nОрганизатори са Община Сливен, кметство село Мечкарево и читалище „Просвета 1925“.", "date": "2017.12.26", "title": "Сливен: Съборът „Зимни празници 2017“ ще се състоят в село Мечкарево"}
{"url": "http://www.focus-news.net/news/2017/12/26/2471039/ekathimerini-skopie-demonstrira-gotovnost-da-se-otkazhe-ot-pretentsiyata-za-nasledstvoto-na-aleksandar-veliki-v-opit-da-razreshi-tnar-spor-za-imeto-s-atina.html", "text": "Министър-председателят на Македония (в източника – Бивша югославска република Македония) Зоран Заев демонстрира готовността на Скопие да се откаже от претенциите за наследство на Александър Велики в опит да бъде разрешен дългогодишният спор с Атина за името на страната му, пише гръцкото електронно издание Ekathimerini.\r\n„Отказвам (твърдението), че Македония е единственият наследник на Александър Велики. Историята принадлежи не само на нас, но и на Гърция, и на много други страни\", заяви лидерът на СДМС, който пое поста министър-председател през пролетта на 2017 г. \r\nСлед обявяването на независимостта си от Югославия през 1991 г., Скопие претендира поне за част от наследството на най-известния владетел на Древна Македония. Това предизвика гнева на гърците, които зад името „Македония\" виждат експанзионистични претенции на Скопие. В резултат на това Гърция наложи вето върху членството на страната в НАТО, припомнят от редакцията.Тереза Герова", "date": "2017.12.26", "title": "Ekathimerini: Скопие демонстрира готовност да се откаже от претенцията за наследството на Александър Велики в опит да разреши т.нар. спор за името с Атина"}
{"url": "http://www.focus-news.net/news/2017/12/26/2471040/liderat-na-bsp-korneliya-ninova-shte-se-sreshtne-s-blizkite-na-zaginalite-voennosluzheshti-v-kerbala.html", "text": "От 12.00 часа днес в централата на БСП на ул. \"Позитано\" 20 лидерът на партията Корнелия Нинова и депутати от ПГ на \"БСП за България\" ще се срещнат с близките на българските военнослужещи, загинали при атентатa в Кербала. Това съобщиха от пресцентъра на НС на БСП.", "date": "2017.12.26", "title": "Лидерът на БСП Корнелия Нинова ще се срещне с близките на загиналите военнослужещи в Кербала"}
{"url": "http://www.focus-news.net/news/2017/12/26/2471041/plovdiv-patishtata-po-usoynite-i-planinski-rayoni-v-oblastta-sa-obraboteni-sreshtu-zaledyavane.html", "text": "Пътищата по усойните и планински райони в областта са обработени срещу заледяване, съобщиха за Радио „Фокус“ – Пловдив от Областното пътно управление. В останалата част от областта пътните настилки са предимно сухи. Спокойна е обстановка по основните направления, движението се осъществява нормално и без затруднения. Температурите са в интервала от минус 7 до 0 градуса. Опасност от свличане на земна и скална маса има по пътищата в планинските райони, особено по отсечките Асеновград - Смолян, Югово - Лъки, Смолян - Кричим - Стамболийски и Кричим - Девин. Остава забранено е движението за МПС над 12 тона през прохода Троян - Кърнаре. Ограничено е и движението на товарни автомобили над 12 тона с ремаркета и полуремаркета по пътя Югово – Лъки – Здравец, в отсечката град Лъки - пътно кръстовище за хижа \"Момчил юнак\". Все още е забранено и движението на камиони над 12 тона по пътя Поповица - Болярци. Движението по пътя Асеновград – Нареченски бани е ограничено за МПС с височина над 4 метра през тунелите. Обходният маршрут е по пътя Кричим – Девин. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nДвижението в град Пловдив също се извършва спокойно, с нормална интензивност и без затруднения. Не се отчита струпване на автомобили по главните градски булеварди и по входно-изходните артерии.\r\nТони МИХАЙЛОВ", "date": "2017.12.26", "title": "Пловдив: Пътищата по усойните и планински райони в областта са обработени срещу заледяване"}
{"url": "http://www.focus-news.net/news/2017/12/26/2471042/sara-vagenkneht-predsedatel-na-levitsa-gsdp-nyama-strategiya-v-pregovorite-za-nova-golyama-koalitsiya.html", "text": "Председателят на партията „Левица“ Сара Вагенкнехт обвини германските социалдемократи в допускането на сериозни грешки по пътя за евентуална нова голяма коалиция със Съюза (ХДС/ХСС) на канцлера Ангела Меркел, пише изданието Focus. \r\n„Германската социалдемократическа партия (ГСДП) няма стратегия. Не е много мъдро да влиза в сондажите без ясни, популярни искания“, коментира Вагенкнехт.\r\nЛевият политик подчерта, че някои от проектите на ГСДП не са подходящи за воденото на компромисни преговори. „Исканията на Мартин Шулц за Съединени европейски щати до 2025 г. не са споделяни дори от мнозинството от електората на ГСДП. Кой иска да бъде управляван от Европейската комисия и нейния председател Жан-Клод Юнкер?“, бе реторичният въпрос, зададен от Вагенкнехт.\r\nА ето и съветите, които лидерът на „Левица“ си позволи да отправи към германските социалдемократите. Съгласно думите й, те биха могли да настояват за по-висока минимална заплата, достойна пенсия, по-високи данъци за богатите и закони в защита на заетостта. „В крайна сметка, Ангела Меркел също е отслабена и е в далеч по-малко изгодна позиция, отколкото през 2013 г., за да се наложи над потенциалните коалиционни партньори \", отбеляза Вагенкнехт. „Но това би било ясна позиция, с която ГСДП, без значение от изхода на преговорите, ще си възвърне профила\", допълни председателят на „Левица“.Тереза Герова", "date": "2017.12.26", "title": "Сара Вагенкнехт, председател на „Левица“: ГСДП няма стратегия в преговорите за нова голяма коалиция"}
{"url": "http://www.focus-news.net/news/2017/12/26/2471043/pazardzhik-mokri-i-hlazgavi-na-mesta-sa-patnite-nastilki-v-planinskata-chast-na-oblastta.html", "text": "Спокойно е движението по главните пътища в област Пазарджик. Пътните настилки в равнинната част са преобладаващо сухи, в планинската са мокри и на места хлъзгави, съобщи за Радио „Фокус“ - Пазарджик дежурният в Областно пътно управление – Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.12.26", "title": "Пазарджик: Мокри и хлъзгави на места са пътните настилки в планинската част на областта"}
{"url": "http://www.focus-news.net/news/2017/12/26/2471044/sport-rusiya-i-turtsiya-shte-izigrayat-priyatelski-mach-prez-yuni-2018-godina.html", "text": "Националният отбор по футбол на Русия ще изиграе приятелски мач с Турция. Двубоят ще бъде част от подготовката на руснаците за Мондиал 2018 и ще бъде изигран в началото на месец юни 2018 година.\r\nПоследната приятелска среща между националните отбори по футбол на Русия и Турция се състоя през август 2016 година. Двубоят завърши с резултат 0:0.", "date": "2017.12.26", "title": "Спорт: Русия и Турция ще изиграят приятелски мач през юни 2018 година"}
{"url": "http://www.focus-news.net/news/2017/12/26/2471045/haskovo-vtoriyat-festival-na-koledarskite-i-maskaradnite-grupi-shte-se-provede-v-grada.html", "text": "Днес от 11.00 часа на площад „Свобода“ ще се проведе вторият Фестивал на коледарските и маскарадните групи. Това съобщиха от пресцентъра на Община Хасково. От 19.00 часа в зала „Дружба“ е концерта на групите „Диана експрес“ и „Тоника Домини“. \r\nПавел и Венци Венц ще гостуват в Хасково на 28 декември, като концертът е от 19.00 часа в зала „Дружба“. Публиката ще може да се срещне тогава отново и със своите любимци от „Different Highway“.", "date": "2017.12.26", "title": "Хасково: Вторият Фестивал на коледарските и маскарадните групи ще се проведе в града"}
{"url": "http://www.focus-news.net/news/2017/12/26/2471046/plovdiv-den-na-traur-e-obyaven-v-krichim-v-pamet-na-zaginalite-na-patya-plovdiv-peshtera-na-24-dekemvri.html", "text": "Ден на траур е обявен в Кричим в памет на загиналите жители на града на пътя Пловдив - Пещера на 24 декември. Това съобщи за Радио „Фокус“ – Пловдив кметът на Общината Атанас Калчев. В знак на почит пред светлата памет на трите жертви – майка и нейните две деца, тази нощ светлините на елхите в Кричим няма да светят. „Нека бъдем съпричастни с болката и тъгата по изгубените без време човешки животи!“, призова Калчев.„Фокус“ припомня, че на Бъдни вечер около 15.45 часа на пътя Пловдив - Пещера, край разклон за село Йоаким Груево, се сблъскаха челно микробус и лек автомобил. Катастрофата взе три жертви – 6-годишно момче, 15-годишно момиче и 37-годишната им майка. Бащата, който е шофирал лекия автомобил, е 47-годишен и е в тежко състояние. С опасност за живота е и другият водач, който е на 31 години от Пловдив. По-късно стана ясно, че загиналите при пътния инцидент са заместник-кметът на Община Кричим инж. Нурджан Ристемова и нейните две деца.\r\nТони МИХАЙЛОВ", "date": "2017.12.26", "title": "Пловдив: Ден на траур е обявен в Кричим в памет на загиналите на пътя Пловдив - Пещера на 24 декември"}
{"url": "http://www.focus-news.net/news/2017/12/26/2471047/stara-zagora-do-50-metra-e-namalena-vidimostta-v-rayona-na-radnevo-galabovo-glavan-i-sredets-poradi-magla.html", "text": "До 50 метра е намалена видимостта в района на Раднево, Гълъбово, Главан и Средец поради мъгла. Това каза за Радио „Фокус“ дежурният в Областно пътно управление – Стара Загора. В останалата част на областта времето е облачно, пътните настилки са мокри. С разкъсана облачност е времето на прохода Шипка, видимостта е добра, а пътните настилки са частично мокри. На Прохода на Републиката времето е ясно, а пътните настилки са частично мокри. Сухи са пътните настилки на автомагистралите „Тракия“ и „Марица“, там видимостта е добра. Няма регистрирани пътно-транспортни произшествия на територията на област Стара Загора за изминалото денонощие.\r\nСлавяна ГАЙДАРОВА", "date": "2017.12.26", "title": "Стара Загора: До 50 метра е намалена видимостта в района на Раднево, Гълъбово, Главан и Средец поради мъгла"}
{"url": "http://www.focus-news.net/news/2017/12/26/2471048/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно и тихо. Духа слаб вятър по билата. Сутрешните температури са от 0 до минус 3-4 градуса. Работят зимните курорти Боровец, Банско, Пампорово и Безбог. Няма регистрираните инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.26", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/26/2471049/nzz-siriyskata-opozitsiya-othvarli-predlozhenieto-za-provezhdaneto-na-mirni-pregovori-v-sochi.html", "text": "Около 40 сириийски опозиционни групи отхвърлиха руското предложение за организиране на мирни преговори в черноморския курорт Сочи. Това става ясно от съвместно изявление, разпространено в средствата за масова информация, съобщава швейцарският вестникDie Neue Zuercher Zeitung.\r\nОт редакцията отбелязват, че сред подписалите документа са милициите, участвали по-рано във водените под егидата на ООН преговори в Женева. „Русия е агресивна държава, извършила военни престъпления срещу сирийците“, се казва в разпространения текст. \r\nПравителството в Москва подкрепя военно сирийския президент Башар Асад. Опозиционните сили на Дамаск твърдят, че руските военнослужещи са отговорни за смъртта на стотици сирийци, убити при произволни въздушни удари на ВВС на Москва. На свой ред руснаците твърдят, че бомбардират единствено вражески позиции. \r\nПо предложение на правителството в Москва, в периода 29-30 януари 2018 г. в Сочи ще бъде проведена конференция за Сирия, в която ще участват представители на Турция и Иран. Трите държави вече инициираха мирни преговори в казахстанската столица Астана. В същото време се водят преговори под ръководството на ООН в Женева.Тереза Герова", "date": "2017.12.26", "title": "NZZ: Сирийската опозиция отхвърли предложението за провеждането на мирни преговори в Сочи"}
{"url": "http://www.focus-news.net/news/2017/12/26/2471050/kyustendil-na-mnogo-mesta-v-oblastta-vidimostta-e-namalena-zaradi-magla.html", "text": "На много места в региона видимостта е намалена заради мъгла. Това съобщи за Радио „Фокус” – Пирин дежурният в Областно пътно управление – Кюстендил. В районите с мъгла пътните настилки са заскрежени и хлъзгави. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2017.12.26", "title": "Кюстендил: На много места в областта видимостта е намалена заради мъгла"}
{"url": "http://www.focus-news.net/news/2017/12/26/2471051/blagoevgrad-magla-namalyava-vidimostta-v-grada.html", "text": "Мъгла намалява видимостта в града. Спокоен е трафикът в централната градска част, предаде репортер на Радио „Фокус“ - Пирин. Спокоен е трафикът и на входа на Благоевград при квартал „Струмско“, както и около жп гарата и автогарата. Няма образуване на колони при кръстовището под МБАЛ – Благоевград. Няма данни за регистрирани тежки пътни инциденти в града през изминалата нощ. Градския транспорт се движи в рамките на своето разписание без закъснения или отклонения от маршрута си.\r\nЛора КАЛЧЕВА", "date": "2017.12.26", "title": "Благоевград: Мъгла намалява видимостта в града"}
{"url": "http://www.focus-news.net/news/2017/12/26/2471052/die-presse-noviyat-transporten-ministar-na-avstriya-predlozhi-promyana-v-ogranichitelnata-skorost-po-magistralite-v-stranata.html", "text": "Новият австрийския министър на транспорта Норберт Хофер („Партия на свободата на Австрия“) обмисля въвеждането на по-високи ограничения на скоростта по магистралите в страната, отбелязва националният ежедневник Die Presse. \r\nПред местни медии Хофер подчерта, че състоянието на пътищата в Австрия позволява управляването на превозни средства с по-висока скорост, която ще допринесе за отслабването на трафика. Същевременно транспортният министър бе категоричен, че сигурността трябва да е на първо място при определяне на мерките. \r\n„Възможна е по-висока скорост, но само при оптимални метеорологични условия и слаб трафик\", отбеляза Хофер. На въпрос за каква скорост става въпрос, министърът поясни: „140 км/ч ще бъде моето предложение“. Агенция „Фокус“ припомня: \r\nКъм настоящия момент ограничителната скорост за движение по магистрали и скоростни пътища в Австрия е 130 км/ч, на извънградски пътища – 100 км/ч, а по градски пътища – 50 км/ч. Тереза Герова", "date": "2017.12.26", "title": "Die Presse: Новият транспортен министър на Австрия предложи промяна в ограничителната скорост по магистралите в страната"}
{"url": "http://www.focus-news.net/news/2017/12/26/2471053/sofiya-ogranicheno-e-dvizhenieto-po-avtomagistrala-hemus-pri-km-14-v-posoka-varna-poradi-patnotransportno-proizshestvie.html", "text": "Ограничено е движението по автомагистрала \"Хемус\" при км 14, в посока Варна, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е по път III-105 Eлешница – Столник – път I-6 Саранци – път III-1001 Горно Камарци – АМ \"Хемус\".", "date": "2017.12.26", "title": "София: Ограничено е движението по автомагистрала \"Хемус\" при км 14, в посока Варна, поради пътнотранспортно произшествие"}
{"url": "http://www.focus-news.net/news/2017/12/26/2471054/anka-madzharova-balgarskata-koleda-ni-pomaga-mnogo-bez-sredstvata-ot-kampaniyata-ne-bih-mogla-da-zaveda-vnucheto-si-na-rehabilitatsiya.html", "text": "„Българската Коледа“ ни помага много, без средствата от кампанията не бих могла да заведа внучето си на рехабилитация. Това каза за Агенция „Фокус“ Анка Маджарова от село Драганово, Велико Търново, - баба на 15-годишно момче с тежка степен на Детска церебрална парализа, подпомогнато от кампанията „Българската Коледа“. „Внучето ми не може да ходи, нито да използва ръчичките си. Използвам парите от „Българската Коледа“, за да го водя на рехабилитация в Котел. Участваме в инициативата от 5-6 години“, разказа Анка Маджарова. Тя поясни, че има желание да заведете момчето на лечение в Турция. „То сигурно ще струва много пари. Аз взимам 260 лева пенсия. Той не получи 930 лева, както другите деца със 100% увреждане, а само 450, защото се отглежда от баба си. Иска ми се да го заведа в Турция, но не знам как ще стане“, обясни Анка Маджарова. Тя уточни, че е решила да кандидатстват в инициативата след като е разговаряла с майки на деца със същото заболяване, с които са се срещали на рехабилитациите. „Кампанията ни помага наистина, много дори. Ако не са парите от „Българската Коледа“, аз не виждам как ще го заведа на рехабилитация“, каза още Анка Маджарова. \r\nВесела ПЕТРОВА", "date": "2017.12.26", "title": "Анка Маджарова: „Българската Коледа“ ни помага много, без средствата от кампанията не бих могла да заведа внучето си на рехабилитация"}
{"url": "http://www.focus-news.net/news/2017/12/26/2471055/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Председателят на партията „Левица“ Сара Вагенкнехт обвини германските социалдемократи в допускането на сериозни грешки по пътя за евентуална нова голяма коалиция със Съюза (ХДС/ХСС) на канцлера Ангела Меркел, пише изданието Focus. \r\n„Германската социалдемократическа партия (ГСДП) няма стратегия. Не е много мъдро да влиза в сондажите без ясни, популярни искания“, коментира Вагенкнехт.\r\nЛевият политик подчерта, че някои от проектите на ГСДП не са подходящи за воденото на компромисни преговори. „Исканията на Мартин Шулц за Съединени европейски щати до 2025 г. не са споделяни дори от мнозинството от електората на ГСДП. Кой иска да бъде управляван от Европейската комисия и нейния председател Жан-Клод Юнкер?“, бе реторичният въпрос, зададен от Вагенкнехт.\r\nА ето и съветите, които лидерът на „Левица“ си позволи да отправи към германските социалдемократите. Съгласно думите й, те биха могли да настояват за по-висока минимална заплата, достойна пенсия, по-високи данъци за богатите и закони в защита на заетостта. „В крайна сметка, Ангела Меркел също е отслабена и е в далеч по-малко изгодна позиция, отколкото през 2013 г., за да се наложи над потенциалните коалиционни партньори \", отбеляза Вагенкнехт. „Но това би било ясна позиция, с която ГСДП, без значение от изхода на преговорите, ще си възвърне профила\", допълни председателят на „Левица“.\r\n*** Около 40 сириийски опозиционни групи отхвърлиха руското предложение за организиране на мирни преговори в черноморския курорт Сочи. Това става ясно от съвместно изявление, разпространено в средствата за масова информация, съобщава швейцарският вестник Die Neue Zuercher Zeitung.\r\nОт редакцията отбелязват, че сред подписалите документа са милициите, участвали по-рано във водените под егидата на ООН преговори в Женева. „Русия е агресивна държава, извършила военни престъпления срещу сирийците“, се казва в разпространения текст. \r\nПравителството в Москва подкрепя военно сирийския президент Башар Асад. Опозиционните сили на Дамаск твърдят, че руските военнослужещи са отговорни за смъртта на стотици сирийци, убити при произволни въздушни удари на ВВС на Москва. На свой ред руснаците твърдят, че бомбардират единствено вражески позиции. \r\nПо предложение на правителството в Москва, в периода 29-30 януари 2018 г. в Сочи ще бъде проведена конференция за Сирия, в която ще участват представители на Турция и Иран. Трите държави вече инициираха мирни преговори в казахстанската столица Астана. В същото време се водят преговори под ръководството на ООН в Женева.\r\n*** Министър-председателят на Македония (в източника – Бивша югославска република Македония) Зоран Заев демонстрира готовността на Скопие да се откаже от претенциите за наследство на Александър Велики в опит да бъде разрешен дългогодишният спор с Атина за името на страната му, пише гръцкото електронно издание Ekathimerini.\r\n„Отказвам (твърдението), че Македония е единственият наследник на Александър Велики. Историята принадлежи не само на нас, но и на Гърция, и на много други страни\", заяви лидерът на СДМС, който пое поста министър-председател през пролетта на 2017 г. \r\nСлед обявяването на независимостта си от Югославия през 1991 г., Скопие претендира поне за част от наследството на най-известния владетел на Древна Македония. Това предизвика гнева на гърците, които зад името „Македония\" виждат експанзионистични претенции на Скопие. В резултат на това Гърция наложи вето върху членството на страната в НАТО, припомнят от редакцията.\r\n*** Новият австрийския министър на транспорта Норберт Хофер („Партия на свободата на Австрия“) обмисля въвеждането на по-високи ограничения на скоростта по магистралите в страната, отбелязва националният ежедневник Die Presse. \r\nПред местни медии Хофер подчерта, че състоянието на пътищата в Австрия позволява управляването на превозни средства с по-висока скорост, която ще допринесе за отслабването на трафика. Същевременно транспортният министър бе категоричен, че сигурността трябва да е на първо място при определяне на мерките. \r\n„Възможна е по-висока скорост, но само при оптимални метеорологични условия и слаб трафик\", отбеляза Хофер. На въпрос за каква скорост става въпрос, министърът поясни: „140 км/ч ще бъде моето предложение“.\r\nКъм настоящия момент ограничителната скорост за движение по магистрали и скоростни пътища в Австрия е 130 км/ч, на извънградски пътища – 100 км/ч, а по градски пътища – 50 км/ч.\r\n***", "date": "2017.12.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/26/2471056/api-na-27-dekemvri-ot-1400-chasa-do-2000-chasa-se-ogranichava-dvizhenieto-na-kamionite-nad-12-tona-po-nay-natovarenite-patishta.html", "text": "На 27 декември от 14.00 часа до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ – София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая на 27 декември от 10.00 часа до 20.00 часа ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nКарта с временната организация на движението по участъците от републиканската пътна мрежа в празничните дни през 2017 г. е достъпна .", "date": "2017.12.26", "title": "АПИ: На 27 декември от 14.00 часа до 20.00 часа се ограничава движението на камионите над 12 тона по най-натоваренитe пътища"}
{"url": "http://www.focus-news.net/news/2017/12/26/2471057/tass-savetat-na-federatsiite-obsazhda-ratifikatsiyata-na-sporazumenieto-za-ruskata-baza-v-tartus.html", "text": "В рамките на последното за годината заседание Съветът на федерациите ще обсъди ратификацията на споразумението с Дамаск за разширяване на руската военноморска база сирийския град Тартус, предава TACC.\r\nОсвен договора между Москва и Дамаск, на финалното за есенната сесия заседание членовете на Съвета на федерациите ще разгледат още около стотина други въпроси, сред които утвърждаването на пакет демографски закони, повишаване на минималната работна заплата и въвеждане на система за мониторинг на движението на лекарствените продукти.Тереза Герова", "date": "2017.12.26", "title": "ТАСС: Съветът на федерациите обсъжда ратификацията на споразумението за руската база в Тартус"}
{"url": "http://www.focus-news.net/news/2017/12/26/2471058/nad-2-mln-lv-sabra-balgarskata-koleda-ot-nachaloto-na-petnadesetoto-izdanie-na-blagotvoritelnata-kampaniya.html", "text": "Благотворителната инициатива на държавния глава „Българската Коледа“ в подкрепа на спасения детски живот продължава. Над 2 милиона лева достигна набраната сума за петнадесетото издание на кампанията след края на благотворителния спектакъл, който се състоя навръх Коледа в Народния театър „Иван Вазов“ под патронажа на президента Румен Радев. Това съобщиха от прессекретариата на държавния глава.\r\nКъм момента са изпратени над 484 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в началото на декември. Оттогава досега в дарителската банкова сметка на инициативата са постъпили близо 1 525 000 лв., a над 16 000 лв. са дарени чрез системата ePay.bg. Набирането на дарения в рамките на кампанията е целогодишно.\r\nНа благотворителния спектакъл „Българската Коледа“ присъстваха президентът Румен Радев, Цвета Караянчева, председател на Народното събрание, Негово Светейшество Българският патриарх и Софийски митрополит Неофит, Росен Плевнелиев, президент на Република България (22 януари 2012 – 22 януари 2017), дипломати, лекари и много деца на „Българската Коледа“.\r\nВ подкрепа на спасения детски живот на сцената на Народния театър излязоха изявени български музиканти, певци, танцьори, актьори, спортисти и журналисти.  Тази година концертът  бе реализиран от екипа на „Dream Team Productions” и излъчен пряко по Българската национална телевизия, Нова телевизия и Българското национално радио. \r\nВасил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“ посветиха своите изпълнения на изпадналите в беда деца и призоваха за подкрепа. \r\nКато застъпници на „Българската Коледа“ на сцената излязоха и журналисти от трите национални телевизии – БНТ, бТВ и Нова ТВ. Сред застъпниците, които призоваха за съпричастност към децата в беда бяха актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, съзтезателката по художествена гимнастика Невяна Владинова, актрисата Десислава Бакърджиева, актрисата Яна Маринова и спортният журналист Иво Иванов.\r\nДопълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg. На същия е посочен и реда за кандидатстване за подпомагане.", "date": "2017.12.26", "title": "Над 2 млн. лв. събра “Българската Коледа” от началото на петнадесетото издание на благотворителната кампания"}
{"url": "http://www.focus-news.net/news/2017/12/26/2471059/sport-lionel-mesi-se-razhozhdal-v-nad-80-protsenta-ot-vremeto-na-macha-mezhdu-barselona-i-real-madrid.html", "text": "Нападателят на Барселона Лионел Меси се е разхождал в 83,10 процента от времето на мача срещу Реал Мадрид, завършил с 3:0 за каталунците, съобщават испанските медии.\r\nСъгласно приведените данни, аржентинският футболист е спринтирал само в 1,15 процента от двубоя, който бе изигран на 23 декември. Средната скорост на Меси при най-бързото му движение е 33,59 километра в час. Общото разстояние, изминато от звездата на Барселона в срещата срещу настоящия шампион на Испания е било 8,03 километра.", "date": "2017.12.26", "title": "Спорт: Лионел Меси се разхождал в над 80 процента от времето на мача между Барселона и Реал Мадрид"}
{"url": "http://www.focus-news.net/news/2017/12/26/2471060/api-shofyorite-da-se-dvizhat-s-povisheno-vnimanie-po-am-trakiya-v-oblastite-sliven-i-stara-zagora-poradi-magla.html", "text": "Движението да се извършва с повишено внимание по АМ \"Тракия\" за областите Сливен и Стара Загора, поради намалена видимост от мъгла до 50 м., съветват от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.12.26", "title": "АПИ: Шофьорите да се движат с повишено внимание по АМ \"Тракия\" в областите Сливен и Стара Загора поради мъгла"}
{"url": "http://www.focus-news.net/news/2017/12/26/2471061/veliko-tarnovo-mokri-i-hlazgavi-sa-patnite-nastilki-po-usoynite-mesta-v-oblastta.html", "text": "Предимно сухи са пътните настилки на територията на областта. Мокри и хлъзгави са в по-усойните места. Трафикът в сутрешните часове на почивния ден е спокоен, предаде репортер на Радио „Фокус“ – Велико Търново. Движението се осъществява нормално и не е интензивно. Условията за пътуване са нормални за сезона. Времето е ясно и слънчево. Във Велико Търново няма допълнително въведени ограничения и нови затворени участъци. Всички светофарни уредби работят. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 през село Леденик. Ограничено е преминаването на МПС над 3,5 тона на път Чешма - Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2017.12.26", "title": "Велико Търново: Мокри и хлъзгави са пътните настилки по усойните места в областта"}
{"url": "http://www.focus-news.net/news/2017/12/26/2471062/faz-yaponiya-testva-otbranitelnite-si-sposobnosti.html", "text": "С оглед на напрегнатата ситуация в Азия, Япония ще тества собствените си отбранителни способности, пише германският национален ежедневник Die Frankfurter Allgemeine Zeitung. \r\nСъгласно докладите, разпространени в местните средства за масова информация, правителството в Токио обмисля закупуването на самолетоносач, въпреки положенията, заложени в Конституцията на страната. Междувременно, в контекста на заплахата, породена от Северна Корея, Япония ще разшири своята противоракетна отбрана. Предвижда се придобиването на две американски многофункционални бойни информационно управляеми системи „Иджис“. След 2023 г. те ще бъдат използвани за допълване на двустепенната система за противоракетна отбрана на страната, която се състои от кораби в морето и ракетен щит на сушата..Тереза Герова", "date": "2017.12.26", "title": "FAZ: Япония тества отбранителните си способности"}
{"url": "http://www.focus-news.net/news/2017/12/26/2471063/gabrovo-v-ednata-lenta-se-izvarshva-dvizhenieto-mezhdu-selata-chehlevtsi-i-vaglevtsi-zaradi-remonti-deynosti.html", "text": "В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август 2018. Това съобщиха за Радио „Фокус” – Велико Търново от Областно пътно управление - Габрово. Условията за пътуване в региона са нормални за сезона. Настилките са предимно сухи, в по-усойните места – заледени. Трафикът не е интензивен. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при км 7+060, където едната пътна лента е стеснена. В района има поставена необходимата сигнализация, а укрепителните дейности трябва да приключат до 31 март 2018 година. Отворен за движение е прохода Шипка, но там остава в сила забраната за движение на товарни автомобили над 12 тона, която е в сила до края на март 2018 година,\r\nЛуиза ТРАНЧЕВА", "date": "2017.12.26", "title": "Габрово: В едната лента се извършва движението между селата Чехлевци и Въглевци заради ремонти дейности"}
{"url": "http://www.focus-news.net/news/2017/12/26/2471064/blagoevgrad-namalena-e-vidimostta-v-rayona-na-grada-i-po-porechieto-na-reka-struma-poradi-magla.html", "text": "Намалена е видимостта в района на Благоевград и по поречието на река Струма поради мъгла. Това съобщиха за Радио „Фокус“ - Пирин от Областно пътно управление - Благоевград. Пътните настилки в по-голямата част са сухи, на места – мокри, а по усойните и планински райони – частично заледени и обработени. Интензивно е движението по автомагистрала „Струма“ и главен път Е-79 в частта им от областта. Няма регистрирани тежки пътни инциденти на територията на областта.\r\nЛора КАЛЧЕВА", "date": "2017.12.26", "title": "Благоевград: Намалена е видимостта в района на града и по поречието на река Струма поради мъгла"}
{"url": "http://www.focus-news.net/news/2017/12/26/2471065/tass-rusiya-pristapva-kam-postoyanno-grupirane-na-voennosluzheshti-v-tartus-i-hmeymim.html", "text": "В центъра за материална и техническа поддръжка на ВМФ на Руската федерация в сирийския град Тартус и в авиобазата Хмеймим в провинция Латакия започна постоянно групиране на военнослужещи на Москва. Това обяви руският министър на отбраната Сергей Шойгу, предава TACC.\r\n„Миналата седмица Върховният главнокомандващ утвърди структурата и щата на основните точки на базиране в Тартус и Хмеймим. Пристъпихме към формирането на постоянни групи там“, заяви Шойгу, изказвайки благодарности на руския парламент за ратификацията на споразумението между Москва и Дамаск. .Тереза Герова", "date": "2017.12.26", "title": "ТАСС: Русия пристъпва към постоянно групиране на военнослужещи в Тартус и Хмеймим"}
{"url": "http://www.focus-news.net/news/2017/12/26/2471066/pazardzhik-v-panagyurishte-zapochva-traditsionnata-initsiativa-panagyurska-koledna-nazdravitsa.html", "text": "В Панагюрище започва традиционната „Панагюрска коледна наздравица“. Това съобщи за Радио „Фокус“ – Пазарджик Радка Костуркова от Община Панагюрище. В рамките на организирания от Общината празник в 11.00 часа на площад „20-ти април“ ще са музикантите от оркестър „Наздравица“ и танцьорите от Танцов състав „Ибърски ритми“ при Народно читалище „Ванчо Пашов-1884“ - село Поибрене. „И тази година Община Панагюрище е подготвила изненади – 365 коледни кравайчета и колачета, дрянови сурвачки, греяно вино и ошав. Панагюрски тутманик, баница и вкусни понички за децата ще осигури за празника фирма от града. Кулинарни изкушения ще приготви майстор-готвача Ангел Ангелов – панагюрска луканка на скара и традиционното българско ястие – свинско месо с праз лук, приготвено в най-големия български тиган „Юнашки тиган“, каза още Костуркова.\r\nВаня НИКОЛОВА", "date": "2017.12.26", "title": "Пазарджик: В Панагюрище започва традиционната инициатива „Панагюрска коледна наздравица“"}
{"url": "http://www.focus-news.net/news/2017/12/26/2471067/sofiya-verizhna-katastrofa-mezhdu-chetiri-avtomobila-e-stanala-pri-14-km-na-am-hemus-v-posoka-varna.html", "text": "Четири автомобила са катастрофирали при 14 км на АМ \"Хемус\"  в посока Варна. Това съобщиха за Агенция „Фокус“ от пресцентъра на МВР. Първоначално катастрофата е станала между три коли, след което още една се е ударила в тях. Няма сериозно пострадали при инцидента. Една жена е откарана за преглед в лечебно заведение, след което е освободена. Временно пътят е бил затворен, което е създало затруднения. Очаква се съвсем скоро движението да се нормализира. \r\nЦветилена СИМЕОНОВА", "date": "2017.12.26", "title": "София: Верижна катастрофа между четири автомобила е станала при 14 км на АМ „Хемус“ в посока Варна"}
{"url": "http://www.focus-news.net/news/2017/12/26/2471068/otbelyazvame-denyat-na-bashtata.html", "text": "Днес се отбелязва Денят на бащата. На църковния празник Събор на Пресвета Богородица - денят след Рождество Христово, се чества паметта на Свети Йосиф, на цар Давид и на Яков. Денят е обявен за официален празник от 36-ото Народно събрание на 10 декември 1991 г, съобщиха за Радио „Фокус” – Сливен от Митрополията. По решение на Второто национално общо събрание на съюза \"Ние жените за достойнство и равенство\" (28 март 1997) църковният празник на Свети Йосиф Обручник, земния баща на Исус, се отбелязва като празник на бащата. За първи път е отбелязан през 1997 г. Денят на бащата е празник, на който се чества бащинството и родителските грижи на мъжете, точно, както на Деня на майката се чества майчинството. Обикновено на този ден се правят подаръци на бащите и семейството празнува заедно през деня. В различните страни се празнува по различен начин и на различни дати. Денят на бащата съществува почти навсякъде по света в чест и прослава на бащите и бъдещите бащи. Според католическата традиция празникът се чества на деня на св. Йосиф – 19 март, но в повечето страни денят на бащата е светски празник и се празнува на различни дати. В България се чества днес – 26 декември.", "date": "2017.12.26", "title": "Отбелязваме Денят на бащата"}
{"url": "http://www.focus-news.net/news/2017/12/26/2471069/sofiya-vazstanoveno-e-dvizhenieto-po-avtomagistrala-hemus-pri-km-14-v-posoka-varna.html", "text": "Възстановено е движението по автомагистрала \"Хемус\" при км 14, в посока Варна. Това съобщиха от пресцентъра на Агенция \"Пътна инфраструктура\".", "date": "2017.12.26", "title": "София: Възстановено е движението по автомагистрала \"Хемус\" при км 14, в посока Варна"}
{"url": "http://www.focus-news.net/news/2017/12/26/2471070/184-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "184 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че нощта е протекла нормално без инциденти. „Снощи имаше организирана вечеря за Коледа“, добави Пепи Джуренов.\r\nЛюба АЛЕКСИЕВА", "date": "2017.12.26", "title": "184 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/26/2471071/sz-bezhantsite-chiyato-deportatsiya-e-otlozhena-tryabva-da-poluchat-pravo-da-rabotyat-v-germaniya.html", "text": "Бежанците, чиято депортация е временно отложена от властите, трябва да получат шанс да работят в Германия. Такъв призив отправи ръководителят на Федералната агенция по миграция и бежанци Детлеф Шеле, съобщава вестник Die Sueddeutsche Zeitung.\r\nПреди всичко, това означава, че всички, които попадат в тази група, трябва да получат възможност да се включат в интеграционни курсове – както езикови, така и професионални, подчерта Шеле в интервю за германски медии. Съгласно думите му, за пристъпването към подобни мерки благоприятства добрата ситуация на пазара на труда. Същевременно той подчерта, че в Германия отново се наблюдава увеличаване на търсенето на работна ръка за професии, за които не се изисква конкретна образователна подготовка. \r\nШеле препоръчва ограниченията за тази група бежанци да отпада след първата година от регистрирането им в Германия. Тереза Герова", "date": "2017.12.26", "title": "SZ: Бежанците, чиято депортация е отложена, трябва да получат право да работят в Германия"}
{"url": "http://www.focus-news.net/news/2017/12/26/2471072/mrrb-uchastva-v-razrabotvane-na-piloten-morski-prostranstven-plan-za-transgranichnata-zona-mangaliya-shabla.html", "text": "Пилотен морски пространствен план, обхващащ трансграничната зона Мангалия – Шабла, се разработва по проект, един от участниците в който е Министерството на регионалното развитие и благоустройството. Това съобщиха от пресцентъра на МРРБ. Общо 10 са партньорите от Румъния и България в него, като водещ е румънското Министерство на регионалното развитие, публичната администрация и европейските фондове. \r\nПо проект „Трансгранично морско пространствено планиране в Черно море – Румъния, България“ или MARSPLAN-BS се изготвя цялостен анализ на румънските и български териториални води и прилежащи територии. Получената информация за морското пространствено планиране в Черно море и добрите практики ще бъдат разпространени сред заинтересованите страни. Това ще доведе до изпълнение на основната цел на проекта - да се подобри и укрепи трансграничното сътрудничество между двете държави в областта на стратегическото и пространствено планиране на Черно море, съгласно Директива 2014/89/ЕС от 23 юли 2014 г. за установяване на рамка за морско пространствено планиране. Сред целите му са също създаване на институционална рамка за трансграничното морско пространствено планиране за България и Румъния, консолидиране на трансграничното сътрудничество и обмяна на информация по въпросите, свързани с морската зона, определяне на визията и стратегическите цели за Черно море, приложими за морското пространствено планиране. \r\nПовишаване на информираността на национално и трансгранично ниво, чрез създаване на по-силни връзки между националните институции и обединяване на ключови участници в Черноморския регион са другите важни акценти от проекта. Сред тях са насърчаване на развитието на съвместно трансгранично планиране и разработване на конкретни препоръки за пилотния район Мангалия - Шабла.\r\nНа информационно събитие в София бе представено изследване на взаимодействията суша-море в „малък“ Бургаски залив, чиято цел бе да даде специфичен фокус върху околната среда и опазване на влажните зони, както и въздействието на крайбрежната инфраструктура върху влажните зони и морското пространство. Сред участниците в събитието бяха експерти от Министерството на регионалното развитие и благоустройството, Министерството на транспорта, информационните технологии и съобщенията, Министерството на туризма, Черноморски институт – Бургас, Институт по океанология при Българската академия на науките, Държавно предприятие „Пристанищна инфраструктура“, Изпълнителна агенция \"Морска администрация“, Висше военноморско училище „Никола Й. Вапцаров“ и др. Пред тях бяха представени установените взаимодействията, конфликтите и съвместимостта между ползватели, сектори и интереси, както на сушата, така и в морето. \r\nПроектът MARSPLAN-BS разработи пет казуса на предизвикателства: за три конкретни района и за две специфични области. Подходът на казуса се основава на проблемни и контекстуални особености като взаимодействия суша-море за Бургас, брегова абразия за Ефори, участие на заинтересованите страни в Свети Георги, разработване на нова система за разделно движение на корабите за България и въпроси, свързани с рибарството и аквакултурите. Всички казуси имат положително въздействие върху опазването на околната среда и морските човешки дейности (идентифициране на конфликти и положителни взаимодействия), избор на ключови проблеми и адаптиране на потенциални решения за морското пространствено планиране. \r\nМорско пространствено планиране е процес, чрез който съответните органи на държавите-членки анализират и организират човешките дейности в морските райони за постигане на екологичните, икономическите и социалните цели – инструмент на интегрираната морска политика.", "date": "2017.12.26", "title": "МРРБ участва в разработване на пилотен морски пространствен план за трансграничната зона Мангалия – Шабла"}
{"url": "http://www.focus-news.net/news/2017/12/26/2471073/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Бежанците, чиято депортация е временно отложена от властите, трябва да получат шанс да работят в Германия. Такъв призив отправи ръководителят на Федералната агенция по миграция и бежанци Детлеф Шеле, съобщава вестник Die Sueddeutsche Zeitung.\r\nПреди всичко, това означава, че всички, които попадат в тази група, трябва да получат възможност да се включат в интеграционни курсове – както езикови, така и професионални, подчерта Шеле в интервю за германски медии. Съгласно думите му, за пристъпването към подобни мерки благоприятства добрата ситуация на пазара на труда. Същевременно той подчерта, че в Германия отново се наблюдава увеличаване на търсенето на работна ръка за професии, за които не се изисква конкретна образователна подготовка. \r\nШеле препоръчва ограниченията за тази група бежанци да отпада след първата година от регистрирането им в Германия.\r\n*** С оглед на напрегнатата ситуация в Азия, Япония ще тества собствените си отбранителни способности, пише германският национален ежедневник Die Frankfurter Allgemeine Zeitung. \r\nСъгласно докладите, разпространени в местните средства за масова информация, правителството в Токио обмисля закупуването на самолетоносач, въпреки положенията, заложени в Конституцията на страната. Междувременно, в контекста на заплахата, породена от Северна Корея, Япония ще разшири своята противоракетна отбрана. Предвижда се придобиването на две американски многофункционални бойни информационно управляеми системи „Иджис“. След 2023 г. те ще бъдат използвани за допълване на двустепенната система за противоракетна отбрана на страната, която се състои от кораби в морето и ракетен щит на сушата.\r\n*** Председателят на партията „Левица“ Сара Вагенкнехт обвини германските социалдемократи в допускането на сериозни грешки по пътя за евентуална нова голяма коалиция със Съюза (ХДС/ХСС) на канцлера Ангела Меркел, пише изданието Focus. \r\n„Германската социалдемократическа партия (ГСДП) няма стратегия. Не е много мъдро да влиза в сондажите без ясни, популярни искания“, коментира Вагенкнехт.\r\nЛевият политик подчерта, че някои от проектите на ГСДП не са подходящи за воденото на компромисни преговори. „Исканията на Мартин Шулц за Съединени европейски щати до 2025 г. не са споделяни дори от мнозинството от електората на ГСДП. Кой иска да бъде управляван от Европейската комисия и нейния председател Жан-Клод Юнкер?“, бе реторичният въпрос, зададен от Вагенкнехт.\r\nА ето и съветите, които лидерът на „Левица“ си позволи да отправи към германските социалдемократите. Съгласно думите й, те биха могли да настояват за по-висока минимална заплата, достойна пенсия, по-високи данъци за богатите и закони в защита на заетостта. „В крайна сметка, Ангела Меркел също е отслабена и е в далеч по-малко изгодна позиция, отколкото през 2013 г., за да се наложи над потенциалните коалиционни партньори \", отбеляза Вагенкнехт. „Но това би било ясна позиция, с която ГСДП, без значение от изхода на преговорите, ще си възвърне профила\", допълни председателят на „Левица“.\r\n***", "date": "2017.12.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/26/2471074/mvr-6-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "6 души са загинали, а 21 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. Един от пострадалите е с опасност за живота. В София са регистрирани 47 леки катастрофи.", "date": "2017.12.26", "title": "МВР: 6 души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/26/2471075/anadolu-agency-turskite-granichni-sili-sa-zalovili-22-migranti-bez-dokumenti.html", "text": "Граничните сили на Турция са заловили група от най-малко 22-ма мигранти без документи, предава Anadolu Agency, като се позовава на източник от военните на Анкара.\r\nСъгласно представената от него информация, мигрантите са задържани в южната част на страната след прекосяване на турската граница. По-късно те са изпратени в полицейско управление за извършване на необходимата проверка. Всички задържани мигранти са със сирийски произход, допълва източникът на агенцията.Тереза Герова", "date": "2017.12.26", "title": "Anadolu Agency: Турските гранични сили са заловили 22 мигранти без документи"}
{"url": "http://www.focus-news.net/news/2017/12/26/2471076/veliko-tarnovo-s-15-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 337 см. Температурата на водата e 4.6 градуса. Мъгла и ниска слоеста облачност има над българския участък на Дунав. Те ще се разсеят до обяд и през деня времето ще е слънчево и почти тихо. И днес ще се задържи топло за сезона с максимални температури между 7° и 12°.", "date": "2017.12.26", "title": "Велико Търново: С 15 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/26/2471077/meta-makedoniya-v-skopie-zapochva-deloto-po-sluchaya-traektoriya-obvinyaem-po-koeto-e-nikola-gruevski.html", "text": "Във вторник, 26 декември, в Градския съд в Скопие започва делото по случая на Специализираната прокуратура „Траектория“, припомня македонската информационна агенция „Мета“.\r\nОбвиняеми по делото са бившите министри Миле Янакиевски и Владимир Пешевски, а също и бившият министър-председател на Македония Никола Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. Тереза Герова", "date": "2017.12.26", "title": "„Мета“ (Македония): В Скопие започва делото по случая „Траектория“, обвиняем по което е Никола Груевски"}
{"url": "http://www.focus-news.net/news/2017/12/26/2471078/kyustendil-na-vtoriya-den-ot-koleda-turisti-uchastvat-v-izkachvane-na-vrah-viden-v-konyavskata-planina.html", "text": "На втория ден от Коледа туристи от Кюстендил участват в изкачване на връх Виден в Конявската планина. Това каза пред Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. По думите ѝ това е поредната инициатива на туристите от града, които този път са избрали по-близка дестинация - най-високият връх в Конявска планина. Преходът на туристите продължава 5 часа. Върхът е с надморска височина от 1487 м. „Виден предоставя 360 градусова панорама към едни от най-красивите и високи планини в България: Рила, Пирин, Осоговска планина и Витоша”, каза още Силвия Михова.\r\nВенцеслав ИЛЧЕВ", "date": "2017.12.26", "title": "Кюстендил: На втория ден от Коледа туристи участват в изкачване на връх Виден в Конявската планина"}
{"url": "http://www.focus-news.net/news/2017/12/26/2471079/sport-boksing-dey-shte-se-izigrayat-osem-dvuboya-ot-angliyskata-vissha-liga.html", "text": "Предстои да бъдат изиграни осем двубоя от 20-тия кръг на Английската висша лига. Днешната програма на празничния кръг ще бъде открита с мача Тотнъм-Саутхемптън, който започва в 14:30 часа. Ето и останалите двубои, които ще бъдат изиграни във вторник:\r\nБорнемут - Уест Хем\r\nЧелси - Брайтън\r\nХъдърсфийлд - Стоук Сити\r\nМанчестър Юнайтед - Бърнли\r\nУотфорд - Лестър\r\nУест Бромич - Евертън\r\nЛивърпул - Суонзи", "date": "2017.12.26", "title": "Спорт: Боксинг дей – ще се изиграят осем двубоя от Английската висша лига"}
{"url": "http://www.focus-news.net/news/2017/12/26/2471080/umbalsm-n-i-pirogov-brifing-vav-vrazka-s-kolednite-praznitsi-shte-se-provede-na-27-dekemvri.html", "text": "Традиционният брифинг за Коледа на УМБАЛСМ \"Н. И. Пирогов\" ще се проведе на 27 декември от 10.00 часа в Рапортната зала на Хирургическия комплекс на болницата. Това сочат данни на сайта на лечебното заведение.", "date": "2017.12.26", "title": "УМБАЛСМ \"Н. И. Пирогов\": Брифинг във връзка с коледните празници ще се проведе на 27 декември"}
{"url": "http://www.focus-news.net/news/2017/12/26/2471081/kmet-na-dobrich-v-usloviya-na-finansovi-restriktsii-prodalzhava-izpalnenieto-na-kapitalovata-ni-programa.html", "text": "В условия на финансови рестрикции продължава изпълнението на Капиталовата програма. Това заяви в интервю за Радио \"Фокус\" - Варна кметът на Добрич Йордан Йорданов. „Наложи се да поискаме от Общински съвет одобрение на краткосрочен кредит, предвид факта, че Министерство на финансите ни удържа 1 300 000 лева за въпросната финансова корекция. Мисля, че сме успели, в момента сме на краен етап да реализираме нашата Капиталова програма“, каза Йордан Йорданов. Прекарани са нови водопроводи по улиците „Разлог“ и „Вежен“. Това са неща, които Общината беше обещала да се случат миналата година, но са се забавили за съжаление във времето заради финансовата корекция. Сега са реализирани, също и облагородяването на междублокови пространства. \"Макар и в края на годината Общината е успяла да реализира част от Капиталовата програма\", отбеляза кметът. \r\nЖулиета НИКОЛОВА", "date": "2017.12.26", "title": "Йордан Йорданов, кмет на Добрич: В условия на финансови рестрикции продължава изпълнението на Капиталовата ни програма"}
{"url": "http://www.focus-news.net/news/2017/12/26/2471082/reuters-prez-2018-godina-severna-koreya-shte-se-stremi-kam-pregovori-sas-sasht-predvizhdat-v-seul.html", "text": "Южна Корея предвижда, че през следваща година Северна Корея ще се стреми към започването на преговори със САЩ в оптимистична прогноза, направена въпреки плановете на страната да създаде специализирани военни части за борба с ядрените заплахи, произтичащи от северния й съсед, предава Reuters.\r\n„Северна Корея ще се стреми към преговори със САЩ, като същевременно ще продължи да полага усилия да бъде призната за фактически притежаваща ядрено оръжие страна\", се казва в доклада на южнокорейското министерство на обединението, без да се посочват причините за направените заключения. \r\nМинистерството на отбраната в Сеул обяви, че ще създаде четири отдела, чиято цел ще бъде да „възпират и реагират на ядрената и ракетна заплаха от Северна Корея\".\r\nНапрежението на Корейския полуостров се засили заради ядрената и ракетна програма на Пхенян, които разработва в разрез с решенията на Съвета за сигурност на ООН.\r\nПо-рано американските дипломати увериха, че търсят дипломатическо решение на проблема, но президентът на САЩ Доналд Тръмп често използва войнствена реторика срещу Пхенян. Американският лидер е категоричен, че за да седне на масата за преговори, най-напред режимът на Ким Чен-ун трябва да се откаже от ядрените си амбиции. .Тереза Герова", "date": "2017.12.26", "title": "Reuters: През 2018 година Северна Корея ще се стреми към преговори със САЩ, предвиждат в Сеул"}
{"url": "http://www.focus-news.net/news/2017/12/26/2471083/pazardzhik-stotitsi-miryani-se-sabraha-v-hram-uspenie-bogorodichno-za-arhiereyskata-sveta-liturgiya-po-povod-rozhdestvo-hristovo.html", "text": "Стотици миряни се събраха в катедралния храм „Успение Богородично“ в Пазарджик на архиерейската света Литургия за Рождество Христово, отслужена от Негово Високопреосвещенство Пловдивския митрополит Николай, предаде репортер на Радио „Фокус“ – Пазарджик. В съслужие със свещеници от Пазарджик и региона митрополитът изпълни всички ритуали, свързани литургията. Пред храма и в предверието му има кутии за дарения за деца с увреждания. На Стефановден митрополит Николай ще служи в храм „Света Марина“ в Пловдив.\r\nВаня НИКОЛОВА", "date": "2017.12.26", "title": "Пазарджик: Стотици миряни се събраха в храм „Успение Богородично“ за архиерейската света Литургия по повод Рождество Христово"}
{"url": "http://www.focus-news.net/news/2017/12/26/2471084/daily-sabah-turskite-sili-za-sigurnost-sa-arestuvali-12-predpolagaemi-chlenove-na-islyamska-darzhava-planirali-teroristichni-atentati-na-nova-godina.html", "text": "Турските сили за сигурност са задържали 12 предполагаеми членове на близкоизточната радикална групировка „Ислямска държава“, планирали да извършат терористични атентати на Нова година, съобщава вестник Daily Sabah.\r\nСъгласно информация от източник от правоохранителните органи, пожелал анонимност, антитерористичната полиция е извършила едновременни акции на няколко адреса в Адана. В резултат са арестувани 12 заподозрени, включително двама сирийски граждани.\r\nПредполагаемите терористи са планирали да извършат отделни атаки с превозни средства и хладни оръжия, обясни източникът, като същевременно допълни, че те са набирали последователи за редиците на радикална групировка в Сирия. \r\nПолицията е конфискувала цифрови материали и други документи, открити по време на операцията, допълни още източникът на редакцията. Тереза Герова", "date": "2017.12.26", "title": "Daily Sabah: Турските сили за сигурност са арестували 12 предполагаеми членове на „Ислямска държава“, планирали терористични атентати на Нова година"}
{"url": "http://www.focus-news.net/news/2017/12/26/2471085/sofiyska-voda-vremenno-shte-prekasne-vodosnabdyavaneto-v-chast-ot-kv-vrazhdebna-na-28-dekemvri.html", "text": "„Софийска вода” временно ще прекъсне водоснабдяването в част от кв. „Враждебна\" на 28 декември. Това съобщиха от пресцентъра на дружеството.\r\nВъв връзка с диагностика на уличен водопровод на ул. 2 в кв. „Враждебна“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. 2, ул. 60, ул. 1 и ул. 61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 на ъгъла с ул. 25.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.26", "title": "„Софийска вода” временно ще прекъсне водоснабдяването в част от кв. „Враждебна\" на 28 декември"}
{"url": "http://www.focus-news.net/news/2017/12/26/2471086/veliko-tarnovo-nyama-signali-za-seriozni-intsidenti-i-proizshestviya-v-oblastta-v-kolednata-nosht.html", "text": "Няма сигнали за сериозни инциденти и произшествия в областта, регистрирани в Коледната нощ. От Регионална дирекция „Пожарна безопасност и защита на населението“ потвърдиха за Радио „Фокус“ – Велико Търново, че за изминалото денонощие са подадени само три сигнала за пожари и то без материални щети и пострадали хора. Горели са три метални контейнера – два във Велико Търново и един в Свищов. От ОДМВР - Велико Търново също не отчитат сериозни инциденти. От там уточниха, че обстановката в нощта на 25 срещи 26 декември е била спокойна.\r\nЛуиза ТРАНЧЕВА", "date": "2017.12.26", "title": "Велико Търново: Няма сигнали за сериозни инциденти и произшествия в областта в Коледната нощ"}
{"url": "http://www.focus-news.net/news/2017/12/26/2471087/lokalno-makedoniya-otlozhiha-deloto-po-sluchaya-traektoriya.html", "text": "Градският съд в Скопие отложи разглеждането на делото по случая „Траектория“ на Специализираната прокуратура, съобщава македонското електронно издание „Локално“.\r\nСъдията Горан Бошевски обяви решението още в самото начало на заседанието, при това без да разкрие подробности за налагането на мярката. За продължаването на процеса бяха предложени две дати – 31 януари и 14 февруари.\r\nВ неформален разговор адвокати изтъкнаха като причина за отлагане на днешното заседание фактът, че единият от съдиите по делото – Верка Петковска, е преместена в друг отдел, т.е. извън този за организирана престъпност. \r\nОбвиняеми по делото са бившите министри Миле Янакиевски и Владимир Пешевски, а също и бившият министър-председател на Македония Никола Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. \r\nОт редакцията отбелязват, че Груевски се е появил в сградата на Основния съд в Скопие със закъснение. Тереза Герова", "date": "2017.12.26", "title": "„Локално“ (Македония): Отложиха делото по случая „Траектория“"}
{"url": "http://www.focus-news.net/news/2017/12/26/2471088/satirikat-kalin-kalinov-mezhdunarodniyat-konkurs-za-humor-i-satira-golyamata-kashta-na-madrite-hora-koyto-se-provezhda-v-asenovgrad-belezhi-golyam-uspeh.html", "text": "Международният конкурс за хумор и сатира „Голямата къща на мъдрите хора“ в Асеновград се ползва с голям успех. Това каза за Радио „Фокус“ – Пловдив сатирикът и съорганизатор на конкурса Калин Калинов. По думите му сега се провежда шестото издание, което се радва и на международно участие. „Вече имаме изпратени материали. Конкурсът е успешен и благодарение на щедрата подкрепа на кмета на Асеновград д-р Емил Караиванов и на неговия заместник инж. Мария Вълканова. За да се провежда за шеста поредна година този конкурс, значи има много добра стиковка“, коментира Калинов. За всичко, които не са включили в конкурса, а искат да го направят, сатирикът обясни, че темата на конкурса е „Homo homini lupus est“ (Човек за човека е вълк). Всеки участник следва да изпрати неподписани творби на хартиен носител в голям плик, в който да постави в малък плик своите координати. „За нас е важно материалите, които са изпратени, да бъдат професионално написани и да има висота на мисълта. Авторите могат да участват с кратки форми като епиграми, афоризми, басни и стихотворения. Основното правило е да бъдат сатирични, а не хумористични, защото за мен хумора е безобидна история. Трябва да бъдат сатирични и да бичуват негативните явления в нашия живот“, посочи Калин Калинов.\r\nПо думите му за втора поредна в конкурса могат да се изпращат за участие и карикатури, като темата е същата. Предвидените награди за творби и за карикатура са по три, съответно за първо място – 500 лв., за второ – 300 лв., а за класираните на трето място – по 100 лв. Крайният срок за изпращане на творбите и карикатурите е 21 април 2018 година, а адресът, на който трябва да се изпращат е гр. Асеновград 4230, Община Асеновград, пл. „Акад. Николай Хайтов” №9, стая 505Б. Резултатите от конкурса ще бъдат обявени на тържествена церемония в Градската библиотека „Паисий Хилендарски” на 21 май 2018 година. Сатирикът Калин Калинов каза още, че в България има много добри сатирици, които през годините на провеждане на конкурса успяват успешно да се вмъкнат в зададената тема и то на европейска висота. „В конкурса се включват успели сатирици на възраст над 50 години – тези, които вече официално са доказали своите качества и възможности. Младите участници са рядкост и ние правим всичко възможно те да започнат да участват по-добре и по-пълноценно“, добави Калин Калинов.\r\nТони МИХАЙЛОВ", "date": "2017.12.26", "title": "Сатирикът Калин Калинов: Международният конкурс за хумор и сатира „Голямата къща на мъдрите хора“, който се провежда в Асеновград, бележи голям успех"}
{"url": "http://www.focus-news.net/news/2017/12/26/2471089/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Основният съд в Скопие отложи разглеждането на делото по случая „Траектория“ на Специализираната прокуратура, съобщава македонското електронно издание „Локално“.\r\nСъдията Горан Бошевски обяви решението още в самото начало на заседанието, при това без да разкрие подробности за налагането на мярката. За продължаването на процеса бяха предложени две дати – 31 януари и 14 февруари.\r\nВ неформален разговор адвокати изтъкнаха като причина за отлагане на днешното заседание фактът, че единият от съдиите по делото – Верка Петковска, е преместена в друг отдел, т.е. извън този за организирана престъпност. \r\nОбвиняеми по делото са бившите министри Миле Янакиевски и Владимир Пешевски, а също и бившият министър-председател на Македония Никола Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. \r\nОт редакцията отбелязват, че Груевски се е появил в сградата на Основния съд в Скопие със закъснение.\r\n*** Турските сили за сигурност са задържали 12 предполагаеми членове на близкоизточната радикална групировка „Ислямска държава“, планирали да извършат терористични атентати на Нова година, съобщава вестник Daily Sabah.\r\nСъгласно информация от източник от правоохранителните органи, пожелал анонимност, антитерористичната полиция е извършила едновременни акции на няколко адреса в Адана. В резултат са арестувани 12 заподозрени, включително двама сирийски граждани.\r\nПредполагаемите терористи са планирали да извършат отделни атаки с превозни средства и хладни оръжия, обясни източникът, като същевременно допълни, че те са набирали последователи за редиците на радикална групировка в Сирия. \r\nПолицията е конфискувала цифрови материали и други документи, открити по време на операцията, допълни още източникът на редакцията.\r\n*** Министър-председателят на Македония (в източника – Бивша югославска република Македония) Зоран Заев демонстрира готовността на Скопие да се откаже от претенциите за наследство на Александър Велики в опит да бъде разрешен дългогодишният спор с Атина за името на страната му, пише гръцкото електронно издание Ekathimerini.\r\n„Отказвам (твърдението), че Македония е единственият наследник на Александър Велики. Историята принадлежи не само на нас, но и на Гърция, и на много други страни\", заяви лидерът на СДМС, който пое поста министър-председател през пролетта на 2017 г. \r\nСлед обявяването на независимостта си от Югославия през 1991 г., Скопие претендира поне за част от наследството на най-известния владетел на Древна Македония. Това предизвика гнева на гърците, които зад името „Македония\" виждат експанзионистични претенции на Скопие. В резултат на това Гърция наложи вето върху членството на страната в НАТО, припомнят от редакцията.\r\n***", "date": "2017.12.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/26/2471090/d-r-borislav-tsekov-parvata-godina-na-tramp-kato-prezident-beshe-izklyuchitelno-uspeshna-i-dori-i-nay-ozhestochenite-mu-konservativni-krititsi-priznaha-tova.html", "text": "Първата година на Тръмп беше изключително успешна и дори и най-ожесточените му консервативни критици признаха това. Това каза докторът по конституционно право Борислав Цеков - осн¬овател на Института за модерна политика, политически анализатор и университетски преподавател, в интервю за Агенция „Фокус“.\r\n„Въпреки гьобелсовата пропаганда на CNN и европейските медийни централи, които тук създават превратна представа за един хаотичен и неефективен президент, реалностите в САЩ са напълно различни. Изключително успешна първа година на Тръмп. Дори най-ожесточените му консервативни критици признаха това. Идейният кръг около National Review – „библията на американския консерватизъм“, който подкрепяше Тед Круз и водеше пуническа война срещу Тръмп досега, онзи ден констатира, че това е най-успешната и резултатна 1-ва година на американски президент от десетилетия. Имаме нова роля на САЩ на международната арена, която постепенно ревизира догмите на неолибералната глобализация и в областта на свободната търговия, и по отношение на климата. НАТО постепенно намалява агресивната реторика и видимо преустанови „дрънкането на оръжие““, каза още той и уточни, че Белият дом, въпреки силния вътрешнополитически натиск, вече не е постоянен генератор на напрежение по оста „Вашингтон-Москва“. \r\n„Огромно значение има и признаването на израелския конституционен закон, според който Йерусалим е вечна и неделима столица на Израел. Всъщност това е решено от американския конгрес още през 1995 г., но от тогава всички предходни президенти обещаваха, но отлагаха на всеки 6 месеца влизането му в сила. Тръмп обеща и го изпълни. Сигурен съм, че след естествената първоначална вълна от протести и гневни резолюции на Общото събрание на ООН, това решение ще отпуши мирния процес, който е отдавна затлачен. Само Израел, която е демокрация, може да гарантира, че светините на християнството в Йерусалим ще бъдат достъпни за всички. Видяхме, че арабите отмениха дори тържествата във Витлеем за Рождество“, каза д-р Цеков и обясни, че във вътрешен също план има осезаемо икономическо оживление.\r\n„Огромен успех е и новата данъчна система, която Тръмп беше обещал – опростяване на системата, съществено намаляване на данъците за всички за първи път от 30 години насам, удвояване на необлагаемия минимум за нискодоходните.. Добра стъпка е и премахването на държавната регулация, която Обама въведе през 2015 г., за интернет и пречеше на технологичното развитие и на свободата в мрежата. За първи път от десетилетия американски президент не стана съучастник във „войната срещу Коледа“ и в знак на уважение към християните честити Рождество Христово, а не някакви имагинерни „зимни празници“. Разбира се, трябва да се отчита и ожесточената, стигаща до откровено мракобесие, съпротива на неолибералните мрежи и соросоидната левица в САЩ, които доминираха властта четири десетилетия. Тяхното влияние все още не е демонтирано и не може да се очаква, че това ще стане за няколко месеца. Но Тръмп ги надиграва гросмайсторски“, каза той.\r\nПо думите му трябва да се знае, че в САЩ структурата на политическата власт в широкия смисъл не е пирамидална, както в Русия или повечето европейски държави, например, а е шахматна дъска с няколко царя и много офицери – президентската власт, партийното мнозинство в двете камари, Пентагона и военно-промишления комплекс, големите индустрии, партийните машини, разноликата разузнавателна общност. „А това са все фактори, които влияят върху управлението и имат самостойно значение. Но в тази сложна обстановка Тръмп стъпка по стъпка успява обуздае или да се договори тактически с различните центрове на власт в американската политика и да постига реални резултати по основните си приоритети“, обясни д-р Цеков.", "date": "2017.12.26", "title": "Д-р Борислав Цеков: Първата година на Тръмп като президент беше изключително успешна и дори и най-ожесточените му консервативни критици признаха това"}
{"url": "http://www.focus-news.net/news/2017/12/26/2471091/sport-selektsionerat-na-natsionalniya-otbor-po-futbol-na-arzhentina-e-arestuvan-za-shofirane-v-netrezvo-sastoyanie.html", "text": "Селекционерът на аржентинския национален отбор по футбол Хорхе Сампаоли бе арестуван за шофиране в нетрезво състояние, съобщават испанските медии.\r\nСъгласно разпространената информация, Сампаоли е влязъл в остър спор с пътни полицаи в близост до родния му град Касилда, където треньорът се е връщал след сватбено тържество на дъщеря си. От разпространени в интернет пространството кадри става ясно, че Сампаоли е оказал сериозна съпротива на полицаите. \r\nКъм момента остава неясно какво ще бъде наказанието за аржентинеца, нито колко време ще остане в ареста.", "date": "2017.12.26", "title": "Спорт: Селекционерът на националния отбор по футбол на Аржентина е арестуван за шофиране в нетрезво състояние"}
{"url": "http://www.focus-news.net/news/2017/12/26/2471092/blagoevgrad-momche-e-parvoto-bebe-rodeno-na-koleda-v-mbal-blagoevgrad-na-koleda.html", "text": "Първото бебе, родено на Коледа в МБАЛ - Благоевград, е момче. Това съобщиха за Радио „Фокус“ - Пирин от лечебното заведение. Детето се казва Христо и е проплакало на Коледа в 14.10 часа. Христо е с тегло 2480 грама, ръст 47 см и е под интензивните грижи на екипа на неонатология.\r\nЛора КАЛЧЕВА", "date": "2017.12.26", "title": "Благоевград: Момче е първото бебе, родено на Коледа в МБАЛ - Благоевград на Коледа"}
{"url": "http://www.focus-news.net/news/2017/12/26/2471093/plovdiv-zasileno-e-politseyskoto-prisastvie-po-uchastaka-na-avtomagistrala-trakiya-kakto-i-po-vsichki-vhodno-izhodni-arterii-na-grada.html", "text": "Засилено е полицейското присъствие по участъка на АМ „Тракия“ в Пловдивска област, както и по всички входно-изходни артерии на града, предаде репортер на Радио „Фокус“ – Пловдив. Полицейски патрули извършват интензивни проверки за нарушения по най-натоварените пътни артерии, сред които Пловдив - Карлово и Пловдив -\r\n Асеновград. Служителите на реда следят за шофиране с превишена скорост, неправоспособност, употреба на алкохол и упойващи вещества, също за използването на обезопасителни колани. Полицейски ресурс е съсредоточен и по пътищата, водещи към курорти, хижи и почивни станции, където много хора са решили да прекарат коледните и новогодишни празници.\r\nПолицейски патрули извършват интензивни проверки и на територията на град Пловдив. Служители на реда са позиционирани по всички входно-изходни артерии, в района на ключови кръстовища, автогари, църкви, молове, също на места, където се провеждат празнични мероприятия.\r\nЗасилено ще бъде полицейското присъствие в Пловдивска област и утре – 27 декември, когато се очаква много хора да се завърнат от местата, на които са празнували коледните празници. Интензивни проверки предстоят и в новогодишната нощ и в първия ден на 2018 година.\r\nТони МИХАЙЛОВ", "date": "2017.12.26", "title": "Пловдив: Засилено е полицейското присъствие по участъка на автомагистрала „Тракия“, както и по всички входно-изходни артерии на града"}
{"url": "http://www.focus-news.net/news/2017/12/26/2471094/afp-v-egipet-ekzekutiraha-15-dushi-za-napadenie-sreshtu-silite-za-sigurnost.html", "text": "Египетските власти екзекутираха 15 души, осъдени за нападение срещу представители на силите за сигурност на северноафриканската държава, предава AFP. \r\nЗатворниците бяха осъдени на смърт чрез обесване. Наказанието бе изпълнено в два затвора в страната, където затворниците са били държани, след като осъдени за атентати на полуостров Синай.Тереза Герова", "date": "2017.12.26", "title": "AFP: В Египет екзекутираха 15 души за нападение срещу силите за сигурност"}
{"url": "http://www.focus-news.net/news/2017/12/26/2471095/nikolay-melemov-kmet-na-smolyan-2017-g-beshe-dobra-i-polzotvorna-veche-se-podgotvyame-za-realizatsiyata-na-proektite-i-za-dogodina.html", "text": "„Смятам, че 2017 г. е успешна за Общината, защото успяхме да постигнем целите, които си поставихме. Имаме постижения във всички сфери, като както обикновено най-много наблягаме на спортната дейност, на социалната, на образованието и на инфраструктурата“. Това каза в интервю за Радио „Фокус“ – Смолян кметът на Общината, Николай Мелемов. Той отбеляза, че годината е била добра, ползотворна, като същевременно вече се подготвят за реализацията на проектите и за догодина. Мелемов подчерта, че предизвикателствата в работата са ежедневни, защото цялата работа на Община Смолян е свързана с постоянен труд, тъй като се готвят много проекти по Региони в растеж, санирането на блоковете и други и всичко това ангажира администрацията и постоянна дейност. \r\nНели ГЕРГЬОВСКА", "date": "2017.12.26", "title": "Николай Мелемов, кмет на Смолян: 2017 г. беше добра и ползотворна, вече се подготвяме за реализацията на проектите и за догодина"}
{"url": "http://www.focus-news.net/news/2017/12/26/2471096/d-r-vladimir-demirev-etnolog-ritualite-prez-kolednite-praznitsi-sa-nasocheni-kam-plodorodieto-prez-lyatoto-zdraveto-na-semeystvoto-i-dobitaka.html", "text": "Празникът Коледа някога е бил важен в няколко аспекта – с календарната празничност и с индивида и неговата социализация. Това заяви за Радио \"Фокус\" - Сливен етнологът в Регионалния исторически музей – Сливен д-р Владимир Демирев. „Подготовката за посрещането на Коледа, бъдника, трапезата и ястията, които се поставят на нея и магическите слова, които се произнасят, са насочени към бъдещето. Това са имали предвид хората преди нас. Тези ритуали, които се извършват през целия зимен празничен цикъл, са насочени към плодородието през лятото, здравето на семейството и добитъка. Затова е било немислимо да се пропусне къща от коледарите и те да благословят къщата”, обясни специалистът. По думите му Коледа предполага потребна празничност, но в последните години се наблюдават и иновации. „Характерни за този регион например са \"камилите\", които са много специфични за някои селища. Но като цяло онази ситуация, която е била някога, независимо какво се е случвало в обществено политически план, вече се превръща във форма на участие“, коментира д-р Демирев. Според него българинът е длъжен да знае и помни традициите на предците си. По думите му по–важното е да се връщаме и да търсим корените си, за да не забравяме кои сме и откъде сме минали през вековете.", "date": "2017.12.26", "title": "Д-р Владимир Демирев, етнолог: Ритуалите през коледните празници са насочени към плодородието през лятото, здравето на семейството и добитъка"}
{"url": "http://www.focus-news.net/news/2017/12/26/2471097/zigmar-gabriel-predlozhi-na-es-nov-model-na-otnosheniya-s-turtsiya-i-ukrayna-obzor.html", "text": "Брюксел може да започне да гради отношения с Турция и Украйна по нов модел на сътрудничество, който ще бъде оформен след излизането на Великобритания от структурите на Общността. Такова предложение отправи министърът на външните работи на ФРГ Зигмар Габриел във вторник, 26 декември.\r\n„Ако успеем да постигнем разумно споразумение с Великобритания, уреждащо отношенията й с Европа след Брекзит, то може да стане модел, който да се прилага и спрямо други държави: Турция и Украйна“, подчерта първият дипломат на Берлин.\r\nСъгласно думите му, в близките години тези две страни няма да станат част от Европейския съюз. „В тази връзка сме длъжни да помислим за алтернативни форми на по-близко сътрудничество“ с тях, категоричен бе германският социалдемократ.\r\nВ частност, външният министър на ФРГ отбеляза, че може да бъде помислено за нов, по-тесен формат на сътрудничество с Анкара под формата на митнически съюз. „Реализирането на подобно намерение обаче няма да е възможно, докато ситуацията в Турция не се промени“, уточни Габриел.\r\nМинистърът отчита, че Турция и Украйна разполагат с политическа воля за подобряване на отношенията с Еврипа. „Ние също имаме такава“, категоричен бе Габриел, като определи като „хубав знак“ факта, че в последните месеци турските власти освободиха редица задържани под стража в страната граждани на Германия – през октомври в родината си се завърна правозащитникът Петер Щойтнер, а през декември – журналистката Месале Толу.\r\nВъпреки това, както и по-рано, Берлин остава загрижен за съдбата на задържания по политически причини кореспондент на националния ежедневник  Дениз Юджел, припомни Габриел. Анкара е „наясно колко сме обезпокоени за неговата съдба“, подчерта германският външен министър.\r\nЮджел, който има двойно гражданство, бе задържан в Истанбул на 14 февруари 2017 г. за разпит, след което бе взет под стража. Две седмици по-късно журналистът бе арестуван по подозрение в „пропаганда в полза на тероризма“ и „разпалване на междунационална омраза“. От 27 февруари насам той се намира в затвора в Силиври, западно от Истанбул.\r\nЗадържането и арестът на Дениз Юджел предизвика рязка критика от страна на Берлин. Правителството на ФРГ изрази недоумение по повод обвиненията, предявени на журналиста. Държавният глава на Турция Реджеп Тайип Ердоган Ердоган дори обвини Юджел в шпионаж, определяйки го като агент на „Работническата партия на Кюрдистан“ (ПКК). Критиците обаче са категорични – Юджел е арестуван само заради неговата работа като журналист. Той разследваше престъпленията на турските власти срещу кюрдското население. Тереза Герова", "date": "2017.12.26", "title": "Зигмар Габриел предложи на ЕС нов модел на отношения с Турция и Украйна (ОБЗОР)"}
{"url": "http://www.focus-news.net/news/2017/12/26/2471098/yordan-yordanov-kmet-na-dobrich-izpalnenieto-na-prioritetite-koito-sme-zalozhili-predi-dve-godini-se-dvizhi-v-ramkite-na-normalnite-grafitsi.html", "text": "Изпълнението на приоритетите, които сме заложили преди две години, се движи в рамките на нормалните графици. Това заяви в интервю за Радио „Фокус” – Варна кметът на Добрич Йордан Йорданов. “Приоритетните неща са за един мандат. По нашите приоритети, които сме заложили преди две години, се движим в рамките на нормалните графици. Много от нещата са заложени, тази година подписахме много от договорите. Някои от инфраструктурните проекти вече са започнали”, посочи Йордан Йорданов. Той добави, че Общината очаква тяхното завършване през края на 2018 г. „Смело мога да кажа, че кметският екип е доволен от подписаните договори и от започването на немалки инфраструктурни проекти“, отбеляза кметът. От началото на новия програмен период Община град Добрич има сключени 35 договора на обща стойност 152 123 398 лева и заема първо място в областта. Започнаха и дейностите по най-мащабния проект – за обновяване на водния сектор на града. Ще бъде направена реконструкция и рехабилитация на линейна част, включваща водопроводна мрежа, също на Пречиствателната станция край село Врачанци. Тя ще бъде обновена почти изцяло. Линейната част е с дължина около 80 км. За канализацията се предвижда реконструкция и рехабилитация на 6,46 км – основно канализационни колектори и 3 калови помпени станции – „Свежест“, „Иглика“ и „Югоизток“. Съоръженията в Пречиствателна станция – Врачанци ще бъдат нови и ще се работи екологично. В утайковото пространствено е предвидено създаване на метан- танк, който се използва за производство на био газ, който ще се използва за вътрешните нужди на станцията. Предвиждат се когенератори, които ще произвеждат електричество също за вътрешните нужди на станцията. Община град Добрич е бенефициент по този проект. \r\nЖулиета НИКОЛОВА", "date": "2017.12.26", "title": "Йордан Йорданов, кмет на Добрич: Изпълнението на приоритетите, които сме заложили преди две години, се движи в рамките на нормалните графици"}
{"url": "http://www.focus-news.net/news/2017/12/26/2471099/pregled-na-mezhdunarodnite-novini-do-13-chasa-agentsiya-fokus.html", "text": "Брюксел може да започне да гради отношения с Турция и Украйна по нов модел на сътрудничество, който ще бъде оформен след излизането на Великобритания от структурите на Общността. Такова предложение отправи министърът на външните работи на ФРГ Зигмар Габриел във вторник, 26 декември.\r\n„Ако успеем да постигнем разумно споразумение с Великобритания, уреждащо отношенията й с Европа след Брекзит, то може да стане модел, който да се прилага и спрямо други държави: Турция и Украйна“, подчерта първият дипломат на Берлин.\r\nСъгласно думите му, в близките години тези две страни няма да станат част от Европейския съюз. „В тази връзка сме длъжни да помислим за алтернативни форми на по-близко сътрудничество“ с тях, категоричен бе германският социалдемократ.\r\nВ частност, външният министър на ФРГ отбеляза, че може да бъде помислено за нов, по-тесен формат на сътрудничество с Анкара под формата на митнически съюз. „Реализирането на подобно намерение обаче няма да е възможно, докато ситуацията в Турция не се промени“, уточни Габриел.\r\nМинистърът отчита, че Турция и Украйна разполагат с политическа воля за подобряване на отношенията с Еврипа. „Ние също имаме такава“, категоричен бе Габриел, като определи като „хубав знак“ факта, че в последните месеци турските власти освободиха редица задържани под стража в страната граждани на Германия – през октомври в родината си се завърна правозащитникът Петер Щойтнер, а през декември – журналистката Месале Толу.\r\nВъпреки това, както и по-рано, Берлин остава загрижен за съдбата на задържания по политически причини кореспондент на националния ежедневник  Дениз Юджел, припомни Габриел. Анкара е „наясно колко сме обезпокоени за неговата съдба“, подчерта германският външен министър.\r\n*** Основният съд в Скопие отложи разглеждането на делото по случая „Траектория“ на Специализираната прокуратура.\r\nСъдията Горан Бошевски обяви решението още в самото начало на заседанието, при това без да разкрие подробности за налагането на мярката. За продължаването на процеса бяха предложени две дати – 31 януари и 14 февруари.\r\nВ неформален разговор адвокати изтъкнаха като причина за отлагане на днешното заседание фактът, че единият от съдиите по делото – Верка Петковска, е преместена в друг отдел, т.е. извън този за организирана престъпност. \r\nОбвиняеми по делото са бившите министри Миле Янакиевски и Владимир Пешевски, а също и бившият министър-председател на Македония Никола Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. \r\nОт редакцията отбелязват, че Груевски се е появил в сградата на Основния съд в Скопие със закъснение.\r\n*** В центъра за материална и техническа поддръжка на ВМФ на Руската федерация в сирийския град Тартус и в авиобазата Хмеймим в провинция Латакия започна постоянно групиране на военнослужещи на Москва. Това обяви руският министър на отбраната Сергей Шойгу.\r\n„Миналата седмица Върховният главнокомандващ утвърди структурата и щата на основните точки на базиране в Тартус и Хмеймим. Пристъпихме към формирането на постоянни групи там“, заяви Шойгу, изказвайки благодарности на руския парламент за ратификацията на споразумението между Москва и Дамаск.\r\n*** Турските сили за сигурност са задържали 12 предполагаеми членове на близкоизточната радикална групировка „Ислямска държава“, планирали да извършат терористични атентати на Нова година.\r\nСъгласно информация от източник от правоохранителните органи, пожелал анонимност, антитерористичната полиция е извършила едновременни акции на няколко адреса в Адана. В резултат са арестувани 12 заподозрени, включително двама сирийски граждани.\r\nПредполагаемите терористи са планирали да извършат отделни атаки с превозни средства и хладни оръжия, обясни източникът, като същевременно допълни, че те са набирали последователи за редиците на радикална групировка в Сирия. \r\nПолицията е конфискувала цифрови материали и други документи, открити по време на операцията, допълни още източникът на редакцията.\r\n*** Британски военен кораб е ескортирал руски плавателен съд, преминаващ в близост до териториалните води на Обединеното кралство, се казва в съобщение от Министерството на отбраната в Лондон, в което се уточнява, че по време на Коледните празници се наблюдава засилена активност на руските военноморски сили край Острова.\r\nФрегата HMS St Albans изпратена на 23 декември да проследи новия руски военен кораб „Адмирал Горшков“, прекосявал Северно море. Плавателният съд на Кралските военноморски сили е наблюдавал движението на руския кораб навръх Коледа и се очаква да се завърне в пристанището в Портсмут по-късно във вторник, 26 декември.\r\nМинистърът на отбраната на Великобритания Гавин Уилямсън заяви в изявление след инцидента, че „няма да се поколебае да защитава нашите (британските – бел. р.) води и няма да толерира каквато и да било форма на агресия\".\r\nОтношенията между Великобритания и Русия са напрегнати, а наскоро първият дипломат на Лондон Борис Джонсън заяви, че са налице „изобилни доказателства“ за руската намеса в чужди избори. Неговият колега Сергей Лавров на свой ред подчерта, че подобни твърдения не са аргументирани.\r\n***", "date": "2017.12.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/26/2471100/angel-kuzmanov-rdg-pazardzhik-lovtsite-tryabva-da-sa-vnimatelni-v-dnite-za-lov-po-vreme-na-praznitsite.html", "text": "Ловците в Пазарджишки регион трябва да бъдат внимателни по време на допълнителните дни, дадени за групов лов на дива свиня по празниците. Това каза за Радио „Фокус“ – Пазарджик директорът на Регионалната дирекция по горите в Пазарджик Ангел Кузманов. Той уточни, че съгласно заповед на Изпълнителна агенция по горите това са дните 26, 30 и 31 декември. „Необходимо е строго да се спазват нормативните изисквания, а също техниката на безопасност при боравенето с оръжие. При ловен излет не трябва да се употребява алкохол“, коментира Кузманов. Той добави, че засега в региона няма проблем с бракониерски лов. Последният случай е от преди месец, когато е съставен акт на ловец на територията на Панагюрски регион. По отношение на организирания ловeн туризъм на територията на Държавните ловни стопанства Кузманов коментира, че там се спазват всички нормативни изисквания.\r\nВаня НИКОЛОВА", "date": "2017.12.26", "title": "Ангел Кузманов, РДГ- Пазарджик: Ловците трябва да са внимателни в дните за лов по време на празниците"}
{"url": "http://www.focus-news.net/news/2017/12/26/2471101/sport-grigor-dimitrov-popadna-v-oshte-edna-klasatsiya-na-otlichnitsite-na-atp.html", "text": "Григор Димитров попадна в още една класация на отличниците на АTP. Българинът бе поставен на четвърто място по брой изиграни финали през тазгодишния сезон – общо пет, от които е спечелил четири. \r\nНачело в класацията е испанецът Рафаел Надал, който има 10 изиграни финали, шест от които спечелени. Втори е Роджър Федерер с осем финали, седем от които спечелени, следван от Александър Зверев с шест изиграни финали и пет спечелени.", "date": "2017.12.26", "title": "Спорт: Григор Димитров попадна в още една класация на отличниците на ATP"}
{"url": "http://www.focus-news.net/news/2017/12/26/2471102/nikolay-melemov-kmet-na-smolyan-po-programata-regioni-v-rastezh-imame-da-usvoim-21-mln-lv-prez-2018-g.html", "text": "Доста проекти имаме за следващата година. По програмата „Региони в растеж“ имаме да усвоим 21 млн. лв. Това каза в интервю за Радио „Фокус“ – Смолян кметът на Смолян Николай Мелемов. „През настоящата година в това се изразява и по-голямата част от дейността ни – да играем процедурите и да изберем изпълнители. Очаква се да започне работа по обновяването на надлезите в града, четири улици, саниране на гимназията, на детска градина и построяване на социален дом. Всичко това ще започне през 2018 година. Убеден съм, че през 2018 г. ще бъде даден старт и на втория етап на водния цикъл, така че градът ще има много придобивки и ще се промени в положителна посока“, посочи Мелемов.\r\nНели ГЕРГЬОВСКА", "date": "2017.12.26", "title": "Николай Мелемов, кмет на Смолян: По програмата „Региони в растеж“ имаме да усвоим 21 млн. лв. през 2018 г."}
{"url": "http://www.focus-news.net/news/2017/12/26/2471103/voa-kremal-izrazi-gotovnost-da-bade-mediator-v-dialoga-mezhdu-phenyan-i-vashington.html", "text": "Във вторник Кремъл изрази готовност да бъде медиатор в диалога между Северна Корея и САЩ за отслабване на напрежението, стига двете страни да са съгласни Москва да поеме тази роля, предава радио Voice of America.\r\n„Готовността на Русия да павира пътя за отслабване на напрежението е очевидна\", заяви говорителят на Кремъл Дмитрий Песков в телефонен разговор с репортери.Тереза Герова", "date": "2017.12.26", "title": "VOA: Кремъл изрази готовност да бъде медиатор в диалога между Пхенян и Вашингтон"}
{"url": "http://www.focus-news.net/news/2017/12/26/2471104/d-r-kostadin-koev-kmet-na-velingrad-sinhronat-mezhdu-obshtinskata-administratsiya-i-obshtinskiya-savet-ni-pozvolyava-da-rabotim-varhu-ezhednevnite-problemi-na-grada.html", "text": "Синхронът между общинската администрация и Общинския съвет във Велинград ни позволява да съсредоточим усилията си върху реалните и ежедневни проблеми на града, каза пред Радио „Фокус“ – Пазарджик кметът на Община Велинград д-р Костадин Коев. „В административното  обслужване – администрацията не е на кмета, а на гражданите. Подобряваме непрекъснато обслужването на гражданите, същевременно осъществяваме и необходимия контрол през общинския инспекторат. Вратите на общинските служби са отворени и служителите са там, за да отговарят както на въпросите, така и съобразно функциите, които имат, да решават всеки един проблем\", каза още той и уточни, че всеки един решен проблем е доказателство за ефективността на общинските служители. \"Продължаваме да надграждаме капацитета на администрацията, за да предоставяме все по качествени услуги“, отбеляза д-р Коев и обясни, че има непрекъснат контрол на работата на общинската администрация.\r\nВаня НИКОЛОВА", "date": "2017.12.26", "title": "Д-р Костадин Коев, кмет на Велинград: Синхронът между общинската администрация и Общинския съвет ни позволява да работим върху ежедневните проблеми на града"}
{"url": "http://www.focus-news.net/news/2017/12/26/2471105/blagoevgrad-okolo-1-km-e-opashkata-na-gkpp-kulata-v-posoka-gartsiya.html", "text": "Около 1 км е опашката на ГКПП „Кулата“ в посока Гърция, предаде репортер на Агенция „Фокус“. Две са образуваните колони в участъка предимно от гръцки автобуси и автомобили, които се прибират към Гърция от Коледа в България, тъй като в съседната ни държава почивните дни са само 25 и 26 декември. В посока България няма образувани колони и трафикът не е натоварен. Двете гишета на пункта работят нормално.", "date": "2017.12.26", "title": "Благоевград: Около 1 км е опашката на ГКПП „Кулата“ в посока Гърция"}
{"url": "http://www.focus-news.net/news/2017/12/26/2471106/afp-frenskata-prokuratura-zapochna-razsledvane-za-vazmozhno-zarazyavane-sas-salmonela-na-adaptirani-bebeshki-mleka.html", "text": "Френската прокуратура започна разследване за възможно заразяване със салмонела на адаптирани млека, произведени от компанията „Лакталис\" , предава AFP.\r\nРазследването ще бъде насочено върху възможни обвинения за причиняване на неволни наранявания и застрашаване на живота на други хора, но също така и за възможни измами и неуспехи при изземването на продукта от магазинната мрежа.\r\nПо-рано правителството в Париж обяви мащабно изтегляне на продуктите, произведени от млечния гигант – както от Франция, така и от чуждестранни пазари, припомня агенцията.Тереза Герова", "date": "2017.12.26", "title": "AFP: Френската прокуратура започна разследване за възможно заразяване със салмонела на адаптирани бебешки млека"}
{"url": "http://www.focus-news.net/news/2017/12/26/2471108/mariana-krasteva-voennomorski-muzey-varna-prez-2017-godina-zavarshihme-remonta-na-koraba-muzey-drazki.html", "text": "През 2017 година завърши ремонтът на кораба музей \"Дръзки\" във Военноморския музей - Варна. Това каза в интервю за Радио „Фокус“ – Варна Мариана Кръстева, директор на Военноморски музей. \"Беше извършен ремонт на кораба \"Дръзки\" - на бордовете и палубата. Преди няколко години беше изпълнен ремонт на фундамента. Тази година със съдействието на командващия Военноморските сили и части фирми успяхме да възстановим и външния му вид. Благодарение на съдействието на наши приятели, военнослужещи от морската база и флота корабът е във вида, в който нашите посетители могат да го видят от началото на ноември\", добави Мариана Кръстева. По думите ѝ изминалата година е била напрегната. \"Имахме няколко чисто административни задължения. Паралелно с това успяхме да изпълним всичко, което ни вълнува най-много като музейни специалисти. Предвидените временни изложби и всички срещи с нашите посетители в дните на отворени врати минаха много добре и при висок интерес. Осъществихме контакти с организации, които ни помогнаха да направим и по-широко представяне на дейността на музея\", каза още Мариана Кръстева.\r\nМарияна ВАЛЕНТИНОВА", "date": "2017.12.26", "title": "Мариана Кръстева, Военноморски музей - Варна: През 2017 година завършихме ремонта на кораба музей \"Дръзки\""}
{"url": "http://www.focus-news.net/news/2017/12/26/2471109/korneliya-ninova-bsp-shte-vnesem-promeni-v-kodeksa-za-sotsialno-osiguryavane-koito-shte-podpomognat-roditelite-na-zhertvite-ot-voenni-misii.html", "text": "Ще внесем промени в Кодекса за социално осигуряване, които ще подпомогнат родителите на жертвите от военни мисии. Това каза пред журналисти лидерът на БСП Корнелия Нинова след среща със семействата на загиналите военнослужещи в атентата в Кербала, предаде репортер на Агенция \"Фокус\"  Нинова обяви, че ПГ на „БСП за България” ще внесе законодателните промени през януари 2018 г. „Утре се навършват 14 години от смъртта на наши военни в Ирак. Срещнахме се с родители, съпруги, деца на нашите войници. Имат нашата почит. Тези хора не искат нищо, освен уважение и почит. Чувстват, че децата им са забравени. Срещнахме се с тях, за да им засвидетелстваме едно уважение и че обществото няма да ги забрави”, каза лидерът на БСП. Тя обяви, че по време на срещата е поела още няколко ангажимента към близките на загиналите. „Ще преиздадем книгата „Обречени на дълга”. В нея се описва биографията на тези момчета и героизмът им”, коментира Нинова. Лидерът на БСП поясни, че хората са изразили желание да бъде направена паметна плоча за загиналите в Ирак, която искат да бъде в столицата. „Да е на хубаво, централно място. Когато други военни заминават на мисии, да минават оттам, да поставят цветя за колегите и тогава да тръгват”, посочи тя.  Нинова се ангажира още БСП да направи документален филм за загиналите български военнослужещи в Ирак и обеща, че ще разговаря с говорителя на партиятам, журналиста Елена Йончева, да го направи.\r\nКорнелия Нинова обясни, че през годините тези хора не са били чути. „Дадоха ми сериозен набор от молби, жалби. Писали са до всички инстанции, досега не се е случвало”, поясни лидерът на БСП. \"Фокус\" припомня: През 2003 г., на 27 декември, в Кербала, Ирак е атакувана с камион-бомба установената в града първа база на български войски в Ирак – база „Индия“. След атаката загиват петима български военнослужещи, а 27 са ранени. \r\nДеница КИТАНОВА", "date": "2017.12.26", "title": "Корнелия Нинова, БСП: Ще внесем промени в Кодекса за социално осигуряване, които ще подпомогнат родителите на жертвите от военни мисии"}
{"url": "http://www.focus-news.net/news/2017/12/26/2471110/sport-kristiano-ronaldo-oglavi-oshte-edna-klasatsiya-za-nay-dobar-evropeyski-sportist-za-2017-godina.html", "text": "Кристиано Роналдо оглави класация за най-добър спортист на Европа за 2017 година на Полската новинарска агенция (PAP). \r\nВ гласуването участваше жури, съставено от представители на 26 информационни агенции от Стария континент, които дадоха на португалския футболист 159 точки. След звездата на Реал Мадрид се наредиха пилотът на „Мерцедес“ от Формула 1 Люис Хамилтън с 143 точки и швейцарският тенисист Роджър Федерер, който събра актив от 124 точки.\r\nВ „Топ 10“ влязоха още испанецът Рафаел Надал, австрийският скиор Марсел Хиршер и гъркинята Екатерина Стефаниди.", "date": "2017.12.26", "title": "Спорт: Кристиано Роналдо оглави още една класация за най-добър европейски спортист за 2017 година"}
{"url": "http://www.focus-news.net/news/2017/12/26/2471111/blagoevgrad-koloni-ot-avtomobili-sa-se-obrazuvali-na-glaven-pat-e-79-v-uchastaka-ploski-sandanski-v-posoka-gartsiya.html", "text": "Колони от автомобили са се образували на главен път Е-79 в участъка Плоски - Сандански в посока Гърция, предаде репортер на Агенция \"Фокус\". Автомобилите са с предимно гръцка регистрация.  Трафикът в посока ГКПП \"Кулата\" е натоварен.", "date": "2017.12.26", "title": "Благоевград: Колони от автомобили са се образували на главен път Е-79 в участъка Плоски - Сандански в посока Гърция"}
{"url": "http://www.focus-news.net/news/2017/12/26/2471112/satirikat-kalin-kalinov-vse-oshte-horata-v-balgariya-se-strahuvat-ot-satirata-i-da-izrazyat-svobodno-mnenieto-si.html", "text": "Все още хората в България се страхуват от сатирата, страхуват се да изразят свободно мнението си и да кажат истината. Това каза за Радио „Фокус“ – Пловдив сатирикът Калин Калинов. По думите му народът още не е отпуснал добре душевността си, за да може да изрази свободно своето можене и знание. „В хората още от стари времена е останало чувство за страх. Оглеждат се, ослушват се. Допускам, че има много талантливи хора, които не смеят да кажат и да докажат своите възможности“, коментира Калинов. „Сатирикът се ражда такъв, няма училище за сатирици. Дарбата или я има, или я няма“, подчерта той. \r\nКалин Калинов каза още, че политическата сатира винаги е имала и ще има най-голям успех. „Политическата сатира започва още от Стоян Михайловски. Имала е успех още преди 100 години. Сатирата е карала управляващите да затулят сатириците в някоя миша дупка, но те все така са успявали и са оставали със своето можене и със своето направено слово. От Сократ до наши дни онези, които не могат и не искат да бъдат организирани, биват ликвидирани. Това го е казал творецът и е продължавал да го казва. Няма хора, които да пишат сатира и да остават неоцапани или ненабутани в някой ъгъл“, заяви Калинов. Той добави, че е бил съден 18 пъти за уронване престижа на управляващите чрез творчество му. „Разхождали са ме по стаите на съдебните палати като камила, без да ми дават да пия вода. Искаха да ми запушат устата, но „не се гаси туй, що не гасне!“. Това може да се случва и на други места, но тук в България е най-крещящо и очевадно. Карат хората да се страхуват за това, че са казали истината“, коментира сатирикът.\r\nТони МИХАЙЛОВ", "date": "2017.12.26", "title": "Сатирикът Калин Калинов: Все още хората в България се страхуват от сатирата и да изразят свободно мнението си"}
{"url": "http://www.focus-news.net/news/2017/12/26/2471113/blagoevgrad-politseyski-patrul-e-razpolozhen-na-izhoda-na-kresna-v-posoka-sandanski.html", "text": "Полицейски патрул с благоевградски регистрационен номер – 8979, е разположен на изхода на Кресна в посока Сандански, предаде репортер на Агенция „Фокус“.  Трафикът в посока ГКПП „Кулата“ на места се осъществява в непрекъсната колона. \r\nСтационарна камера пред Общината в Кресна също следи за спазване на ограниченията на скоростта в района.", "date": "2017.12.26", "title": "Благоевград: Полицейски патрул е разположен на изхода на Кресна в посока Сандански"}
{"url": "http://www.focus-news.net/news/2017/12/26/2471114/haskovo-vtori-festival-na-koledarski-i-maskaradni-grupi-se-provede-v-grada.html", "text": "За втора поредна година в Хасково се събраха коледарски и маскарадни групи, съобщиха от пресцентъра на Община Хасково. 12 бяха участниците тази година. Фестивалът бе открит от танцуващите коледари от Ямбол, които започнаха наричането за здраве, мир и плодородие. Децата бяха впечатлени от \"камилата\" на група от Стара Загора, от там бяха и невероятно атрактивни кукери с маски и \"хлопки\". Свои коледари бяха изпратили и читалищата от Сусам и Криво поле, които представиха традицията на Коледа от техните села. С коледарски танци впечатлиха танцьорите от \"Китна Тракия\", \"Фъртуните на Мишо\" и \"Златна Тракия\". \r\nКоледарски обичаи и наричания представиха групи от село Воденичене, община Стралджа, читалище в кв. \"Черноконево\" -Димитровград, Долно Белево и Ямбол. Голямо хоро се изви на площада под съпровода на Народния оркестър към Община Хасково със солисти Тонка Колева и Тодор Кожухаров.\r\nОрганизатори на фестивала са Община Хасково и \"Общество за фолклор\".", "date": "2017.12.26", "title": "Хасково: Втори фестивал на коледарски и маскарадни групи се проведе в града"}
{"url": "http://www.focus-news.net/news/2017/12/26/2471115/ria-novosti-ruski-voenen-ekspert-razyasni-zadachite-na-postoyanno-voenno-prisastvie-v-siriya.html", "text": "Военният експерт Виктор Литовкин, полковник в оставка, разясни задачите на постоянното военно присъствие на Русия в Сирия, отбелязва информационната агенция РИА Новости.\r\n„Ще присъстваме на територията на Сирия в две бази – авиационна и военноморска, която се строи и ще бъде разширена. Там ще бъдат базирани до 11 плавателни съда, може да бъдат разположени и такива, които са оборудвани с ядрена установка. А на територията на базата в Хмеймим ще бъдат разположени нашите самолети, които ще поддържат сирийската армия в борбата с огнищата на съпротива на членовете на „Ислямска държава“; там ще се намират нашите специалисти – сапьори, свързочници, щабът, системата за обезпечение. Ще бъде направено всичко необходимо, за да не се нуждаят от нищо нашите военнослужещи с цел да се отдадат на своята работа – да оказват помощ на Сирия в борбата с терористите. Намираме се на територията на Сирия с ограничен контингент, но той е в състояние да изпълни всички поставени му от ръководството на страната задачи. Сирийското правителство помоли Русия да му окаже помощ в борбата срещу „Ислямска държава“, имаме и мандат от Съвета за сигурност на ООН. Не сме дошли тук просто така. Не сме агресори или окупатори, за разлика от американците, които нямат разрешение нито от сирийското правителство, нито на Съвета за сигурност на ООН, но са в Сирия и нямат намерения да се тръгнат“, заяви в ефира на радио Sputnik военният експерт..Тереза Герова", "date": "2017.12.26", "title": "РИА Новости: Руски военен експерт разясни задачите на постоянно военно присъствие в Сирия"}
{"url": "http://www.focus-news.net/news/2017/12/26/2471116/zhivko-tabakov-obshtinski-savet-burgas-osnovniyat-aktsent-v-rabotata-mi-e-razvitieto-na-turizma.html", "text": "Основният акцент в работата ми е развитието на туризма. Това каза за Радио „Фокус“ - Бургас Живко Табаков, председател на Комисията по туризъм в Общински съвет - Бургас. По думите му 2017 година е ползотворна и активна. „Все повече започнахме да изпълваме със смисъл т.нар. новосъздадена Комисия по туризъм. Мисля, че Бургас е направил една крачка напред както по отношение на инфраструктура, така и по отношение на условията за живеене на гражданите на Бургас, също и за развитието на туризма“, каза Табаков. Той добави, че работата на общинската администрация и на общинските съветници е повече да облекчат и да насърчат инвестициите в Бургас. По думите му Бургас има все пак още много проблеми, които трябва да бъдат разрешени. „Смятам, че Бургас има недостиг на леглова база, тъй като във времето търсенето ще бъде в пъти по-голямо от това, което можем да предложим. Нееднократно съм казвал, че в града ни липсват достатъчно атракции както водни, така и от всякакво естество. Много ми се иска да подобрим сервиза в заведенията за хранене и развлечения и да имаме по-високо категорийни ресторанти с по-богато предлагане на различни кухни от света“, каза още Живко Табаков. Според него през 2018 година трябва да се отделят средства за създаването на улица на занаятите. „Много е важна подкрепата на Община Бургас. Това е тема, която винаги е стояла пред Бургаската администрация и пред Общински съвет - Бургас. Съвсем скоро беше постъпило писмо, което го разглеждахме в Комисията, че в Бургас липсва улица на занаятите. Тогава се застъпих с мнението си, че когато говорим за инвестиция и за привличане на инвеститори, Община Бургас трябва да дава и възможности, когато има такива инициативи. Инициативата е на Камарата на занаятите. Мисля, че е много добра. Искрено се надявам, че през 2018 година дори малко да направим в тази част, във времето на имаме такава улица“, каза още Табаков.\r\nМария РУСЕВА", "date": "2017.12.26", "title": "Живко Табаков, Общински съвет - Бургас: Основният акцент в работата ми е развитието на туризма"}
{"url": "http://www.focus-news.net/news/2017/12/26/2471117/blagoevgrad-do-150-m-e-namalena-vidimostta-zaradi-magla-v-severniya-kray-na-kresnenskoto-defile.html", "text": "До 150 м е намалена видимостта заради мъгла в северния край на Кресненското дефиле в симитлийското поле, предаде репортер на Агенция „Фокус“. В южната част на дефилето е слънчево. В района на Крупник и Брежани видимостта е намалена до 100 м. След Симитли мъглата се вдига. Голяма е разликата в градусите в южната и северната част на дефилето. В северната термометрите показват 2 градуса, а в южната 14 градуса.\r\nИнтензивен е трафикът в посока Гърция. На места движението се осъществява в колони. Автомобилите, които се движат в посока ГКПП „Кулата“, са с гръцки и македонски регистрационни номера. \r\n„Фокус“ призовава водачите да шофират със съобразена с метеорологичните условия скорост.", "date": "2017.12.26", "title": "Благоевград: До 150 м е намалена видимостта заради мъгла в северния край на Кресненското дефиле"}
{"url": "http://www.focus-news.net/news/2017/12/26/2471118/ognyan-tsenkov-kmet-na-obshtina-vidin-300-000-lv-sa-izplateni-ot-obshtinskiya-byudzhet-za-sportnite-klubove-prez-2017-g.html", "text": "300 000 лв. са изплатени от общинския бюджет за спортните клубове в общината. Това каза за Радио „Фокус“ – Видин Огнян Ценков, кмет на Община Видин. Той посочи, че средствата са определени и разпределени по клубове с решение на Общинския съвет. \"Стремим се да оказваме максимална подкрепа на спортните клубове съобразно нашите възможности и да допринесем за популяризирането на спорта сред видинските деца, като една алтернатива за тяхното свободно време, а и не само сред децата. Работим и за успешното реализиране на младите ни надежди в професионалния спорт“, каза Огнян Ценков. Той добави, че клубовете, които се подпомагат, са по самбо, джудо, борба, кану-каяк, тенис на маса, волейбол, баскетбол, футбол, бойни изкуства и лека атлетика. За втора година Община Видин регулярно и навреме изплаща гласуваните средства. „През тази година посрещнахме представителите на държавите участнички в 62-рия Дунавския гребен поход ТИД 2017. За пореден година Видин бе домакин на Националния мотосъбор, който се организира от местния мотоклуб „Северозападни мотори“ и отбеляза своя 10-годишния юбилей“, добави Огнян Ценков. \r\nАнна ЛОЗАНОВА", "date": "2017.12.26", "title": "Огнян Ценков, кмет на Община Видин: 300 000 лв. са изплатени от общинския бюджет за спортните клубове през 2017 г."}
{"url": "http://www.focus-news.net/news/2017/12/26/2471119/rusiya-ostava-s-postoyanno-voenno-prisastvie-v-siriya-obzor.html", "text": "След като в края на миналата седмица Държавната дума на Руската федерация ратифицира споразумението за разширяването на базата на Военноморския флот на страната в сирийския град Тартус, във вторник, 26 декември, Съветът на федерациите утвърди споразумението между Москва и Дамаск, което положи основите за „постоянно групиране“ на руски военнослужещи в Сирия. \r\nМалко по-късно министърът на отбраната на Руската федерация Сергей Шойгу обяви официално плановете на Москва, като поясни, че споразумението, подписано на 18 януари тази година, предвижда разширение на базата на руските ВМС в пристанищния град Тартус, която е единствен плацдарм на Русия в Средиземно море. \r\nОт публикувания текст на споразумението става ясно, че договорът за Тартус ще остане в сила за срок от 49 г. с възможност за автоматично продължаване за още 25 г., има отбранителен характер и не е насочен срещу други държави. Що се отнася до базата в Латакия, то тя може да бъде използвана от руснаците за неопределен срок.\r\nДокументът предвижда още в пристанището в Тартус да бъдат допускани едновременно до 11 руски военни кораби, включително такива с ядрена установка. Броят им е ограничен заради размера на пристанището. \r\n„Миналата седмица Върховният главнокомандващ [Владимир Путин] утвърди структурата и щата на основните точки на базиране в Тартус и Хмеймим. Пристъпваме към формиране на постоянно групиране там“, заяви Шойгу, като същевременно изказа благодарности на руския парламент за ратификацията на споразумението между Москва и Дамаск. \r\nВоенният експерт Виктор Литовкин, полковник в оставка, разясни задачите на постоянното военно присъствие на Русия в Сирия.\r\n„Ще присъстваме на територията на Сирия в две бази – авиационна и военноморска, която се строи и ще бъде разширена. Там ще бъдат базирани до 11 плавателни съда, може да бъдат разположени и такива, които са оборудвани с ядрена установка. А на територията на базата в Хмеймим ще бъдат разположени нашите самолети, които ще поддържат сирийската армия в борбата с огнищата на съпротива на членовете на „Ислямска държава“; там ще се намират нашите специалисти – сапьори, свързочници, щабът, системата за обезпечение. Ще бъде направено всичко необходимо, за да не се нуждаят от нищо нашите военнослужещи с цел да се отдадат на своята работа – да оказват помощ на Сирия в борбата с терористите. Намираме се на територията на Сирия с ограничен контингент, но той е в състояние да изпълни всички поставени й от ръководството на страната задачи. Сирийското правителство помоли Русия да му окаже помощ в борбата срещу „Ислямска държава“, имаме и мандат от Съвета за сигурност на ООН. Не сме дошли тук просто така. Не сме агресори или окупатори, за разлика от американците, които нямат разрешение нито от сирийското правителство, нито на Съвета за сигурност на ООН, но са в Сирия и нямат намерения да се тръгнат“, заяви военният експерт в ефира на радио Sputnik..Тереза Герова", "date": "2017.12.26", "title": "Русия остава с постоянно военно присъствие в Сирия (ОБЗОР)"}
{"url": "http://www.focus-news.net/news/2017/12/26/2471120/blagoevgrad-politseyski-patrul-s-radar-e-razpolozhen-na-izhoda-na-simitli-v-posoka-kulata.html", "text": "Полицейски патрул, със софийски регистрационен номер 4366, снабден с радар е разположен на изхода на Симитли в посока Кулата, предаде репортер на Агенция „Фокус“. \r\nНа Главен път Е-79, при отбивката за Банско край Симитли се е образувало задръстване в посока София. \r\nМъгла затруднява движението по пътя между Железница и Благоевград. Видимостта е намалена до 50 м. Образували са се колони и в двете посоки на главния път – в посока Благоевград и в посока Кулата. \r\n„Фокус“ призовава водачите да шофират със съобразена с метеорологичните условия скорост.", "date": "2017.12.26", "title": "Благоевград: Полицейски патрул с радар е разположен на изхода на Симитли в посока Кулата"}
{"url": "http://www.focus-news.net/news/2017/12/26/2471121/yordan-yordanov-kmet-na-dobrich-ubeden-sam-che-prez-sledvashtite-dve-godini-shte-vidim-mnogo-novi-i-hubavi-neshta-koito-shte-se-sluchvat-v-grada.html", "text": "Убеден съм, че през следващите две години ще видим много нови и хубави неща, които ще се случват в града. Това каза в интервю за Радио „Фокус” – Варна кметът Йордан Йорданов. \"Дали расте доверието на гражданите към местната власт, на този въпрос няма как да даде отговор всеки един от кметския екип поотделно\", коментира Йордан Йорданов. „Мисля, че оставаме верни на идеята да подхождаме диалогично и да търсим разговори с нашите съграждани. Много от тях са наясно, че предвид финансовото състояние е трудно да тръгнем в посока на по-големи и мащабни проекти. Въпреки всичко успяваме да загърбим тази финансова корекция и да продължим в правилната посока. Аз съм убеден, че в следващите две години ще видим много нови и хубави неща, които ще се случват. Колкото до доверието, това е една крива, която ходи нагоре-надолу. Нека видим какво ще е доверието в края на мандата към нас. Тогава ще можем да кажем дали и ние сме си изпълнили точно ангажиментите“, каза още кметът Йорданов.\r\nЖулиета НИКОЛОВА", "date": "2017.12.26", "title": "Йордан Йорданов, кмет на Добрич: Убеден съм, че през следващите две години ще видим много нови и хубави неща, които ще се случват в града"}
{"url": "http://www.focus-news.net/news/2017/12/26/2471122/blagoevgrad-pod-100-m-e-namalena-vidimostta-v-grada-poradi-magla.html", "text": "Под 100 м е намалена видимостта в Благоевград поради мъгла, предаде репортер на Агенция „Фокус“. Натоварен е трафикът и в две посоки на околовръстния път в града.", "date": "2017.12.26", "title": "Благоевград: Под 100 м е намалена видимостта в града поради мъгла"}
{"url": "http://www.focus-news.net/news/2017/12/26/2471123/kyustendil-politseyski-patrul-e-razpolozhen-pri-izhoda-na-kocherinovo-na-stariya-pat-blagoevgrad-dupnitsa.html", "text": "Полицейски патрул с кюстендилски регистрационен номер 5404, снабден с радар, е разположен при изхода на Кочериново преди отбивката за Рилския манастир на стария път Благоевград – Дупница, предаде репортер на Агенция „Фокус“. Трафикът е натоварен.\r\n„Фокус“ призовава водачите да шофират със съобразена скорост.", "date": "2017.12.26", "title": "Кюстендил: Полицейски патрул е разположен при изхода на Кочериново на стария път Благоевград – Дупница"}
{"url": "http://www.focus-news.net/news/2017/12/26/2471124/plovdiv-s-kontsert-kino-programa-i-blagotvoritelni-initsiativi-zavarshva-programata-na-festivala-koleda-v-kapana-v-grada.html", "text": "С концерт, кино програма и благотворителни инициативи завършва програмата на фестивала „Коледа в Капана“ в Пловдив. Това съобщиха за Радио „Фокус“ – Пловдив организаторите на празничната програма. От 16.00 часа на коледната сцена на ул. „Загреб“ в кв. „Капана“ ще се състои концерт на ученици от Търговската гимназия. От 18.30 часа на същата сцена жителите и гостите на града ще имат възможност да видят театралния спектакъл „Моят живот. Да имаш ляв палец!“ на студенти от Нов български университет – София. За последния ден на фестивала е предвидена и кино програма на открито. Точно в 18.00 часа ще се прожектира коледният филм „Елф“. Сред атракциите днес са базар на грамофонни плочи, инсталация „Ангели на съня“, Дядо Коледа и Снежанка, също фигурална възстановка „Дева Мария и Младенеца“.\r\nДнес кв. „Капана“ в Пловдив ще е изпълнен и с празнични вкусове – на площад „Широкото“ са разположени щандове с греяно вино, коледни коктейли и вкусотии за хапване.\r\nЖителите и гостите на Пловдив могат да посетят също благотворителните щандове и коледния базар, където се набират средства за деца в нужда и за различни други хуманитарни инициативи.\r\nФестивалът „Коледа в Капана“ е с продължителност от четири дни – от 22 до 26 декември.\r\nТони МИХАЙЛОВ", "date": "2017.12.26", "title": "Пловдив: С концерт, кино програма и благотворителни инициативи завършва програмата на фестивала „Коледа в Капана“ в града"}
{"url": "http://www.focus-news.net/news/2017/12/26/2471125/reuters-kremal-iska-razsledvane-na-prizivite-na-aleksey-navalni-za-boykot-na-prezidentskite-izbori.html", "text": "Кремъл иска да разследва призивите на опозиционния лидер Алексей Навални към руските граждани да бойкотират президентските избори в Руската федерация, след като Централната избирателна комисия (ЦИК) отказа да го регистрира като кандидат, предава Reuters.\r\nВъв вторник властите в Москва подчертаха, че трябва да бъде проверено дали действията му са в съответствие с руското законодателство, павирайки пътя за евентуални полицейски действия срещу него и поддръжниците му.\r\n„Призивите за бойкот ще изискват стриктно проучени, за да се види дали са в съответствие със закона или не\", подчерта говорителят на Кремъл Дмитрий Песков пред репортерите, като същевременно отказа да коментира решението на ЦИК.Тереза Герова", "date": "2017.12.26", "title": "Reuters: Кремъл иска разследване на призивите на Алексей Навални за бойкот на президентските избори"}
{"url": "http://www.focus-news.net/news/2017/12/26/2471126/sliven-utvardeni-sa-grafitsite-za-2018-g-za-priem-v-detskite-gradini-i-detskite-yasli-v-obshtinata.html", "text": "Утвърдени са графиците за прием в детските градини и детските ясли за 2018 г., съобщиха от пресцентъра на Община Сливен. Графиците са публикувани в раздел „Новини“ на специализирания сайт за прием. Свободните места за класирането през месец януари ще бъдат обявени на 4 януари, а резултатите - на 15 януари. Свободните места за децата, родени през 2015 г., на които предстои да посещават детска градина от месец септември 2018 г.,  ще бъдат обявени също в раздел „Новини“, не по-рано от началото на месец април. Системата за електронен прием стартира успешно тази година. Тя е максимално улеснена за работа. С новия начин на кандидатстване се намалиха опашките пред детските заведения, а също така се спести и време на родителите. Главен експерт Ина Николова напомня, че освен по електронен път заявления могат да се подават и на място в детските заведения. Те също се регистрират в електронната система.", "date": "2017.12.26", "title": "Сливен: Утвърдени са графиците за 2018 г. за прием в детските градини и детските ясли в общината"}
{"url": "http://www.focus-news.net/news/2017/12/26/2471127/dobrin-vekilov-doni-golyama-chast-ot-publichnite-lichnosti-daryavat-no-ne-paradirat-s-tova.html", "text": "Голяма част от публичните личности даряват, но не парадират с това. Това каза в интервю за Агенция „Фокус“ изпълнителят Добрин Векилов-Дони за участието му в благотворителната инициатива „Българската Коледа“, провеждана под патронажа на президента. „Избрах да стана част от „Българската Коледа“, защото виждам само позитив по отношение на това, което се случва с даренията. Има гаранция на самото президентство като институция, която гарантира от създаването на „Българската Коледа“ през 2003 г. даренията, които да отиват в конкретна посока. Много се притеснявам от благотворителността по принцип, когато се прави от определени институции. Президентската обаче е тази, която гарантира за точното направление на средствата“, коментира Дони.\r\nПо думите му благотворителните кампании са важни, защото има хора, които се нуждаят от тях и това са хората, до които достигат даренията. „Не вярвам в това, че хората отварят сърцата си за благотворителност само по Коледа. Първо, за „Българската Коледа“ – тя действа през цялата година. Разговарях с хора от президентството, които ми казаха, че през цялата година има дарения. По-сериозната концентрация е през целия месец декември. Иначе по отношение на благотворителността по принцип, тя се прави от сърце. Най-хубавото на благотворителността е, че тя е анонимна. Когато тя е публична, извън „Българската Коледа“, това винаги ме е притеснявало. Тоест, голяма част от публичните личности даряват, но не парадират с това“, каза още изпълнителят.\r\nЛюба АЛЕКСИЕВА", "date": "2017.12.26", "title": "Добрин Векилов-Дони: Голяма част от публичните личности даряват, но не парадират с това"}
{"url": "http://www.focus-news.net/news/2017/12/26/2471128/pazardzhik-peshterata-lepenitsa-kray-rakitovo-e-zatvorena-za-turisti-zaradi-zimuvashtite-v-neya-prilepi.html", "text": "Пещерата „Лепеница“ край Ракитово е затворена за посещения от туристи до края на март, каза за Радио „Фокус“ – Пазарджик Свилен Топчиев, председател на Сдружение „Суткя“. Туристическият обект се затваря всяка зима заради зимуващите вътре прилепи. „Прилепите имат зимен сън и този процес на хибернация продължава няколко месеца. Ако през това време в пещерата „Лепеница“ влизат туристи това означава, че прилепите ще бъдат събудени. След като започнат да се движат, прилепите изразходват запасите, които са натрупали за зимата и не могат да доживеят до пролетта. На практика това означава, че някои от тях може да умрат. Ние не допускаме това да се случи, защото те са защитен вид”, каза също Топчиев. Той допълни, че в пещерата „Лепеница“ край Ракитово зимуват над 100 броя прилепи.\r\nВаня НИКОЛОВА", "date": "2017.12.26", "title": "Пазарджик: Пещерата „Лепеница“ край Ракитово е затворена за туристи заради зимуващите в нея прилепи"}
{"url": "http://www.focus-news.net/news/2017/12/26/2471129/zornitsa-kancheva-obshtina-veliko-tarnovo-pochti-vsekidnevno-v-grada-se-registrirat-vandalski-proyavi.html", "text": "Почти всекидневно във Велико Търново се регистрират някакви вандалски прояви. Те най-често се извършват по детските площадки, в парковете или по кошчетата за боклук, които са разположени навсякъде в града. Това каза за Радио „Фокус“ – Велико Търново Зорница Кънчева, началник Отдел „Околна среда“. Тя уточни, че вандалщината не е така мащабна, както през летните месеци, но все още съществува. „Всяка сутрин в някой край на града има обект, който е пострадал. Било то детска площадка или паркова мебел или кошчетата по улиците. Няма ден, в който да не сме установили подобен акт“, коментира експертът. Като най-притеснителни тя категоризира проявите по детските площадки. Причината е, че понякога те не могат да се установят своевременно и има възможност някое дете да играе на повреден уред. „Най-притеснително е там, защото в началото на деня невинаги можем да реагираме и да разберем къде какво се е случило. Обикалят се периодично детските площадки, но винаги може да се пропусне някой акт, да се случи нещо през нощта и някое съоръжение да се използва, преди ние да сме установили, че то е повредено“, обясни Зорница Кънчева. Тя се обърна с апел към всички граждани, които установят някакво нарушение, да сигнализират незабавно в Община Велико Търново.\r\nЛуиза ТРАНЧЕВА", "date": "2017.12.26", "title": "Зорница Кънчева, Община Велико Търново: Почти всекидневно в града се регистрират вандалски прояви"}
{"url": "http://www.focus-news.net/news/2017/12/26/2471130/politseyski-patrul-e-razpolozhen-sled-svetofara-pri-dragichevo-v-posoka-pernik.html", "text": "Полицейски патрул с регистрационен номер 4804, снабден с радар  е разположен след светофара при Драгичево в посока Перник, предаде репортер на Агенция „Фокус“.", "date": "2017.12.26", "title": "Полицейски патрул е разположен след светофара при Драгичево в посока Перник"}
{"url": "http://www.focus-news.net/news/2017/12/26/2471131/pazardzhik-politseyski-patruli-sa-razpolozheni-po-glavniya-pat-belovo-pazardzhik-plovdiv.html", "text": "Полицейски патрули са разположени по главния път Белово-Пазарджик-Пловдив, предаде репортер на Радио „Фокус“ – Пазарджик. Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и винетен стикер. Патрули на КАТ „Пътна полиция“ са разположени на ханче \"Септември\" и на входа на Пазарджик в района на мост „Атлантик“.\r\nВаня НИКОЛОВА", "date": "2017.12.26", "title": "Пазарджик: Полицейски патрули са разположени по главния път Белово-Пазарджик-Пловдив"}
{"url": "http://www.focus-news.net/news/2017/12/26/2471132/tass-kitay-oprovergaha-saobshteniyata-za-sazdavane-na-goreshta-liniya-sas-sasht-za-situatsiyata-v-severna-koreya.html", "text": "Източник от Северната зона на военното командване на Китайската народноосвободителна армия(КНА) опроверга съобщенията на японските медии, че народната армия планира постоянно да разменя данни с командването на контингента на САЩ, дислоцирано в Южна Корея, за ситуацията в Северна Корея. Това съобщи във вторник китайското правителствено издание Global Times, предава ТАСС.\r\n„Между американските военни в Южна Корея и Северната зона на военното командване, или други китайски военни органи, не се водят директни контакти. Освен това, няма планове за създаване на такава гореща линия“, е заявил източникът. Според друг военен източник, подобни лъжи имат за цел да „внесат разделение между Китай и Северна Корея, както и да отвлекат вниманието от Южна Корея“.Агенция „Фокус“ припомня: \r\nВ понеделник японското издание Asashi, позовавайки се на американски правителствени източници, съобщи че САЩ и Китай са постигнали договорка да обменят постоянно информация, включително разузнавателна, за ситуацията в Северна Корея и въздействието на международните санкции върху Пхенян. Според данните, споразумението за обмяна на такава информация е била достигната по време на преговорите между президента на САЩ Доналд Тръмп и китайския му колега Си Дзинпин през ноември в Пекин. \r\nПревод и редакция:", "date": "2017.12.26", "title": "ТАСС: Китай опровергаха съобщенията за създаване на гореща линия със САЩ за ситуацията в Северна Корея"}
{"url": "http://www.focus-news.net/news/2017/12/26/2471133/sofiya-kolona-ot-avtomobili-se-e-obrazuvala-ot-vladaya-do-knyazhevo-v-posoka-tsentara-na-grada.html", "text": "Колона от автомобили се е образувала от Владая до Княжево в посока центъра на града, , предаде репортер на Агенция „Фокус“.", "date": "2017.12.26", "title": "София: Колона от автомобили се е образувала от Владая до Княжево в посока центъра на града"}
{"url": "http://www.focus-news.net/news/2017/12/26/2471134/dobrin-vekilov-doni-pesenta-zaedno-s-teb-e-sazdadena-s-ideyata-da-bade-himn-na-balgarskata-koleda.html", "text": "Песента „Заедно с теб“ е създадена с идеята да бъде химн на „Българската Коледа“ оттук нататък. Това каза в интервю за Агенция „Фокус“ Добрин Векилов-Дони - композитор, певец, текстописец, актьор и продуцент, за участието му в благотворителната инициатива „Българската Коледа“, провеждана под патронажа на президента. „Създаването на песента „Заедно с теб“ ми отне един следобед. Обадиха ми се от Президентството и ми казаха, че биха се радвали, ако напиша такава песен. Аз пък от своя страна се зарадвах, че ми предложиха. Избрали са мен, а са дискутирали доста имена на композитори. Отговорих им, че върша работата си много бързо и качествено, така че ще се впиша в срока, в който те ми дадоха. Даже го надскочих на практика, защото още същата вечер им я представих“, разказа Дони. \r\nТой уточни, че без никакъв проблем е убедил останалите участници да се включат в изпълнението на песента. „Тези участници, които аз избрах да участват, са хора, с които съм работил и знам, че добре биха се вписали в точната теститура на тази песен. Нямах никакъв проблем. Това беше само буквално размяна на две изречения – „Съгласен ли си да участваш?“ – „Да“. Общо взето това представляваше разговорът“, коментира композиторът и добави, че това, за което са го поканили от Президентството, всъщност е тази песен. „Тя, доколкото разбрах, няма да е еднократно излъчена само тази година, а е създадена всъщност с идеята да бъде химн на „Българската Коледа“ оттук нататък“, каза още Добрин Векилов-Дони. \r\nЛюба АЛЕКСИЕВА", "date": "2017.12.26", "title": "Добрин Векилов-Дони: Песента „Заедно с теб“ е създадена с идеята да бъде химн на „Българската Коледа“"}
{"url": "http://www.focus-news.net/news/2017/12/26/2471135/prezidentat-na-moldova-stranata-ne-mozhe-da-se-razviva-bez-satrudnichestvo-s-rusiya.html", "text": "Президентът на Молдова Игор Додон отбеляза важността на сътрудничеството между Кишинев и Москва, защото, според неговото мнение, без да работи в синхрон с руската икономика, Молдова не може да се развива. Молдовският държавен глава отбеляза това чрез съобщение във \"Фейсбук\", след края на срещата си с директора на руската Сбербанк Херман Греф в Москва, предава ТАСС.\r\n„Молдова и Русия са свързани тясно една с друга исторически, икономически и политически. Молдовската икономика не може да се развива без всестранно сътрудничество с Русия“, отбеляза Додон.\r\nСпоред неговите думи, по време на срещата си с Греф, те са обсъждали широк кръг от въпроси, свързани с икономическото сътрудничество между двете страни, както на държавно, така и на междурегионално ниво. „Отбелязахме наличието на голям потенциал за руските инвестиции в икономиката на Молдова“, заяви още Додон.\r\nПревод и редакция:", "date": "2017.12.26", "title": "Президентът на Молдова: Страната не може да се развива без сътрудничество с Русия"}
{"url": "http://www.focus-news.net/news/2017/12/26/2471136/blagoevgrad-traditsionniyat-za-grada-koleden-bazar-otnovo-otvarya-vrati-na-28-dekemvri.html", "text": "Коледният базар, който се превърна в традиция за Благоевград, отново отваря врати в града, съобщиха от пресцентъра на Община Благоевград. Откриването на празничната инициатива е на 28 декември (сряда) от 12:00 часа на площад „Георги Измирлиев“, пред сградата на Общината. \r\nПо масите на  Коледния  базар ще бъдат подредени сувенири, подаръци, лакомства, сурвачки, картички, свещници и много други изненади, изработени от децата на Благоевград.  Малчуганите изпитаха въображението си по време на инициативата Работилницата на Дядо Коледа, в Градска художествена галерия. Именно техните произведения ще бъдат изложени и продавани на базара.  \r\nКоледен базар се провежда в рамките на два дни и е с благотворителна цел. Идеята  е да бъдат подпомогнати хора в нужда и да бъдат стимулирани гражданите на Благоевград  да помогнат за една добра, благородна инициатива. \r\n Коледен базар е част от „Коледен фестивал“, организиран от Община Благоевград.", "date": "2017.12.26", "title": "Благоевград: Традиционният за града Коледен базар отново отваря врати на 28 декември"}
{"url": "http://www.focus-news.net/news/2017/12/26/2471137/plovdiv-651-e-ravnishteto-na-bezrabotitsa-v-asenovgrad-v-nachaloto-na-dekemvri.html", "text": "6,51 % е равнището на безработица в Асеновград по последни данни от началото на декември. Това съобщиха за Радио „Фокус“ – Пловдив от дирекция „Бюро по труда“ – Асеновград. Общият брой безработни, регистрирани в дирекцията, е 1 798 души. В сравнение със същия период на миналата година, когато са били 1 891 души, броят им е намалял с 5 %. Жените продължават да са по-голяма част от безработните – 62.7 %. Лицата без квалификация съставляват 55.7 % от регистрираните. Средният престой на 1 лице на борсата е 10 месеца.\r\nПродължителността на безработица в Асеновград е 8-9 месеца. Продължително безработните, тоест регистрирани повече от 1 година в Бюрото по труда, са 9.2% от общия брой на регистрираните. Регистрирани повече от 24 месеца са 18.7 % от безработните.\r\nТони МИХАЙЛОВ", "date": "2017.12.26", "title": "Пловдив: 6,51 % е равнището на безработица в Асеновград в началото на декември"}
{"url": "http://www.focus-news.net/news/2017/12/26/2471138/sport-balgarskiyat-natsional-todor-skrimov-be-izbran-za-nay-polezen-igrach-na-kraga-v-superligata-na-rusiya-po-voleybol.html", "text": "Българският национал Тодор Скримов бе избран за най-полезен играч на 15-ия кръг от Суперлигата на Русия в класация на руски специализиран сайт. Той записа 23 точки и 71% успеваемост на атаките в мача между неговия отбор Нова (Новокуйбишевск) и Газпром-Юрга (Сургут) с 3:2, помагайки на отбора си да спре серията от пет поредни загуби и да се изкачи на 9-ото място в класирането, само на две точки от шестия Динамо (Москва).", "date": "2017.12.26", "title": "Спорт: Българският национал Тодор Скримов бе избран за най-полезен играч на кръга в Суперлигата на Русия по волейбол"}
{"url": "http://www.focus-news.net/news/2017/12/26/2471140/mariana-krasteva-voennomorski-muzey-varna-v-muzeya-predlagame-nyakolko-obrazovatelni-programi.html", "text": "Във Военноморския музей се предлагат няколко образователни програми. Това каза  в интервю за Радио „Фокус“ – Варна Мариана Кръстева, директор на Военноморски музей – Варна. Една от тях е програмата, посветена на Никола Вапцаров като моряк и личност. \"Програмите предлагат запознаване с участието на флота във войните за национално освобождение и някои специфики, което е едно добро допълнение към общите познания по тази тема в учебните часове по история. За най-малките предлагаме програмата \"В музея с четки и бои\",  която е най-лека, неангажираща откъм мисловна или друга дейност, но предлага приятно пребиваване с нашия екскурзовод. След запознаване с експозицията и избиране на съответния предмет, децата да могат да го изобразят на лист хартия според това как са го възприели. Подготвяме  и други образователни програми, които през следващата година могат да бъдат намерени на нашата уеб страница. Можем да поканим преподавателите и децата, ако се интересуват\", подчерта Мариана Кръстева. По думите й част от програмите са интересни дори за семейства или за групи възрастни. \r\nМарияна ВАЛЕНТИНОВА", "date": "2017.12.26", "title": "Мариана Кръстева, Военноморски музей - Варна: В музея предлагаме няколко образователни програми"}
{"url": "http://www.focus-news.net/news/2017/12/26/2471141/tass-gazprom-veche-e-postroil-poveche-ot-650-km-ot-turski-potok-i-1380-km-ot-silata-na-sibir-podgotvya-se-za-zapochvane-na-severen-potok-2.html", "text": "До края на годината „Газпром“ ще е построил две трети от общата дължина на магистралния газопровод „Силата на Сибир“ – около 1380 км, както и 650 км от „Турски Поток“. Това съобщи ръководителят на руския газов холдинг Алексей Милер, предава ТАСС.\r\n„Строим линейната част на газопровода „Силата на Сибир“ и до края на годината ще бъдат завършени 1380 км. Това са две трети от дължината на газопровода. И абсолютно точно, в срок до 20 декември 2019 година, ние ще започнем да доставяме газ в Китай“, заяви той. „Ние завършихме строителството на две нитки от морския участък на газопровода край руското крайбрежие, а в момента работим изключително в икономическата зона на Турция. Към днешна дата вече са построени повече от 650 км от газопровода, което се равнява на малко повече от 35% от общата дължина на морския участък на „Турски поток“\".\r\nВ момента „Газпром“ строи газопровода „Силата на Сибир“, по който газта от кладенците в Източен Сибир (Чаяндинския в Якутия и Ковиктинския в Иркутска област) ще бъде транспортиран, както на руския пазар (през Хабаровск до Владивосток), така и за износ в Китай. Отклонението на газопровода за източните райони на Китай, получило името „източен маршрут“, ще бъде построено на руско-китайската граница в района на Благовещенск (на противоположния бряг на река Амур е разположен китайския град Хейхе). Контрактът с Китай\r\nСъгласно контракта, подписан на 21 май 2014 година между „Газпром“ и Китайската народна петролна корпорация ( China national Petroleum Corporation, CNPC), по „източния маршрут\" ще се осъществява доставка на 38 млрд. куб. м. газ годишно в продължение на 30 години. Сумата на контракта е 400 млрд. долара.Турски поток\r\n„Газпорм“ започна строителството на морския участък на газопровода „Турски поток“ край руското крайбрежие на Черно море на 7 май. Проектът предполага построяването на газопровод по дъното на Черно море до европейската част на Турция и по-нататък към границата с Гърция. Дължината на морската част на тръбата трябва да е около 910 км, а сухопътната част по турската територия – 180 км.“Северен поток 2“\r\n„В строго съответствие с графика, върви подготовката за началото на строителството на газопровода „Северен поток 2“. Тук ние работим с европейските компании. Към днешна дата, финансирането на проекта от европейска страна върви абсолютно точно. Конкретно, преди няколко дни те изпълниха финансовите си задължения за 2017 година“, заяви Милер.\r\nСпоред неговите думи, през 2017 година „Газпром“ е увеличил доставките на газ в чужбина с 6%, в сравнение с показателите от 2016 година – до повече от 190 млрд. куб. м.\r\n„През миналата година ние регистрирахме абсолютен исторически рекорд на износа на природен газ – 179,3 млрд. куб. м. А в края на 2017 година този показател ще бъде превишен, доставеното количество ще нарасне до повече от 190 млрд. куб. м. Отбелязвам също, че историческите си рекорди за внос на руски газ ще бъдат подобрени в няколко страни. Говорим най-вече за най-големите потребители на суровината – Германия и Турция“, подчерта Милер.\r\nПревод и редакция:", "date": "2017.12.26", "title": "ТАСС: „Газпром“ вече е построил повече от 650 км от „Турски поток“ и 1380 км от „Силата на Сибир“, подготвя се за започване на „Северен поток 2“"}
{"url": "http://www.focus-news.net/news/2017/12/26/2471142/zhivko-tabakov-obs-burgas-biznesat-e-s-naglasa-che-sledvashtiyat-turisticheski-sezon-shte-bade-sashto-tolkova-uspeshen-kakto-izminaliyat.html", "text": "Бизнесът е с нагласа, че следващият туристически сезон ще бъде също толкова успешен, както изминалият. Това коментира пред Радио „Фокус“-Бургас Живко Табаков, председател на Комисията по туризъм в Общински съвет-Бургас. „Може би е нормално да очакваме малко по-голям ръст, защото това движи икономиката и света. Като общински съветник, за мен е много важно да знам дали наистина ще успеем да задържим интереса към общинските ни атракции, с които разполагаме. Това са остров Света Анастасия и Акве калиде. Смятам, че и през 2018 година, както в годините назад сме имали винаги ръст, ще продължим в този ред“, каза още Табаков. Той добави, че туристическата 2017 година е била успешна. „Тепърва предстои зимният сезон, а Бургас колкото и да не можем да кажем все още, че е целогодишна туристическа дестинация, не можем да отречем, че много наши сънародници посещават града ни през зимата. Идват на гости, идват да практикуват шопинг или крайноседмичен туризъм. Затова мисля, че 2017 година дори да отчетем като добра, тепърва предстоят новогодишните празници и това ще се окаже с положителен знак“, каза още Живко Табаков.\r\nМария РУСЕВА", "date": "2017.12.26", "title": "Живко Табаков, ОбС-Бургас: Бизнесът е с нагласа, че следващият туристически сезон ще бъде също толкова успешен, както изминалият"}
{"url": "http://www.focus-news.net/news/2017/12/26/2471143/reuters-chetirima-zaginaha-pri-predpolagaemo-napadenie-na-boko-haram-v-nigeriya.html", "text": "Четирима цивилни граждани са загинали при предполагаемо нападение на бойци от ислямистката групировка „Боко Харам“ в нигерийски град, намиращ се в центъра на конфликта между джихадистите и правителството, в североизточната част на страната, предава Reuters.\r\nОт нигерийската армия съобщиха, че са отблъснали нападение в предградията на Майдугури,свещеното рождено място на „Боко Харам“. Това е първата голяма атака срещу североизточния град от юни насам.\r\nВ съобщението не се споменава за жертви, но Муса Алкали, жител на нападнатия район, заяви пред Ройтерс, че е видял четири трупа.\r\n„Боко Харам се приближиха с бой до Молай и подпалиха три къщи, преди да дойдат военни подкрепления“, заяви той.\r\n„Трима души изгоряха живи в домовете си, а после видях и как изнасят четвърто тяло от района“, сподели Алкали. Според неговите думи, четвъртият човек е бил застрелян.\r\nПревод и редакция:", "date": "2017.12.26", "title": "Reuters: Четирима загинаха при предполагаемо нападение на „Боко Харам“ в Нигерия"}
{"url": "http://www.focus-news.net/news/2017/12/26/2471144/plovdiv-gradat-shte-posreshtne-2018-godina-s-bogata-muzikalna-programa-i-praznichni-ilyuminatsii.html", "text": "Пловдив ще посрещне 2018 година с богата музикална програма и празнични илюминации. Това съобщиха за Радио „Фокус“ – Пловдив от дирекция „Култура и културно наследство“ към Общината. Очаква се новогодишната програма отново да събере хиляди жители и гости на града на пл. „Стефан Стамболов“. Началото на програмата ще бъде поставено в 22.00 часа с концерт на група P.I.F. В 22.45 часа ще започне концерт на фламенко формацията „Banda Del Padre“. От 23.30 до 23.50 часа присъстващите на площада ще се насладят на изпълнения на Фолклорен ансамбъл „Тракия“. Десет минути преди полунощ, на специално монтирана видеостена, ще се излъчи новогодишното телевизионно обръщение на президента на България Румен Радев. В първите минути на новата година ще има празнични илюминации и изпълнения на Фолклорен ансамбъл „Тракия“. 30 минути след полунощ ще започне концерт на Стефан Вълдобрев и „Обичайните заподозрени“. След 02.00 часа всички, които имат желание да празнуват още, ще имат тази възможност с дискотека на открито и много музика.\r\nТони МИХАЙЛОВ", "date": "2017.12.26", "title": "Пловдив: Градът ще посрещне 2018 година с богата музикална програма и празнични илюминации"}
{"url": "http://www.focus-news.net/news/2017/12/26/2471145/d-r-kostadin-koev-kmet-na-velingrad-promenihme-predishniya-model-na-rabota-i-tova-dava-polozhitelni-rezultati.html", "text": "Конструктивната работа в Общинския съвет във Велинград е една от най-важните теми на управлението, каза пред Радио „Фокус“ – Пазарджик кметът на Община Велинград д-р Костадин Коев. Той обясни, че всички съветници са с еднаква тежест, тъй като те представляват гражданите. „Каузата е Велинград, а не конкретната партия. Приел съм този модел на работа и засега той дава резултат. Имаме пълен синхрон за действие по важните теми на управлението на града. Всички помагат, всеки един въпрос се обсъжда, на всеки един проблем се търси решение според закона. Уверено твърдя, че променихме предишния модел на работа с непрекъснати пререкания между кмета и общинските съветници и това дава положителни резултати“, коментира д-р Коев. Според него синхронът между общинската администрация и Общинския съвет позволява да се съсредоточат усилията върху реалните и ежедневни проблеми на града. „Видимите резултати са важни за хората, защото наред с добрата администрация, която решава ежедневни проблеми, хората очакват промени в средата, в която живеят и възможности за по-добри условия на живот и работа. А привличането на средства и положителното променяне на града и общината е най-голямата ни задача“, каза също д-р Коев.\r\nВаня НИКОЛОВА", "date": "2017.12.26", "title": "Д-р Костадин Коев, кмет на Велинград: Променихме предишния модел на работа и това дава положителни резултати"}
{"url": "http://www.focus-news.net/news/2017/12/26/2471146/sport-totnam-pobedi-sauthemptan-s-52.html", "text": "Тотнъм победи Саутхемптън с 5:2, в мач от 20-ия кръг на английската Висша лига, игран на стадион „Уайт Харт Лейн“ в Лондон. Нападателят на лондончани Хари Кейн отбеляза хеттрик за победата и подобри рекорда на легендарния нападател Алън Шиърър за най-много голове, отбелязани за една календарна година в английския шампионат. Той вече има 39 гола за 2017 година, докато Шиърър беше отбелязал 36 през 1995-а.", "date": "2017.12.26", "title": "Спорт: Тотнъм победи Саутхемптън с 5:2"}
{"url": "http://www.focus-news.net/news/2017/12/26/2471147/veliko-tarnovo-klubat-po-peshehoden-turizam-kam-td-trapezitsa-1902-planira-mezhdunarodna-ekskurziya-prez-2018-g.html", "text": "Клубът по пешеходен туризъм към Туристическо дружество „Трапезица 1902“ планира международна екскурзия през 2018 г., съобщи за Радио „Фокус“ – Велико Търново Станчо Русев, председател на клуба. „Това ще е голяма международна екскурзия, каквато досега не сме правили. Предложението ни е от 17 до 31 август да направим екскурзия, наричам походът така, защото в планината ще сме съвсем за кратко. Ще пътуваме в посока Пиринеите. Ще се движим с автобус. Като тръгнем оттук ще минем през Италия, Франция, оттам ще се прехвърлим през планината, като ще спрем на най-високия връх, но няма да го изкачваме, защото това ще отнеме 2-3 дни, а в това време екскурзиантите няма да има с какво да се занимават. Ще посетим едно курортно градче, след това ще слезем до Мадрид, където ще имаме два дни за разглеждане. В Барселона също ще бъде два дни, ще спрем и в Сарагоса и след това ще се върнем по обратния маршрут“, обясни Станчо Русев. Екскурзията ще е отворена и в нея могат да се включват и хора, които не са членове на клуба. Цената на пакета е 1343 лв.\r\nЛуиза ТРАНЧЕВА", "date": "2017.12.26", "title": "Велико Търново: Клубът по пешеходен туризъм към ТД „Трапезица 1902“ планира международна екскурзия през 2018 г."}
{"url": "http://www.focus-news.net/news/2017/12/26/2471148/afp-nyakoi-siriyski-buntovnitsi-otkazaha-da-uchastvat-v-pregovorite-koito-tryabva-da-se-provedat-v-ruskiya-grad-sochi.html", "text": "Повече от 30 различни сирийски групировки, включително влиятелни ислямисти, са отказали да участват в разговорите за разрешаване на сирийската криза, предстоящи следващия месец в руския черноморски курорт Сочи, , предава AFP.\r\nКакто вече Агенция „Фокус подробно информира, Русия, Иран и Турция се споразумяха за провеждането на „Конгрес за национален диалог“ в черноморския курорт Сочи на 29 и 30 януари, за политическото разрешаване на конфликта в Сирия.\r\nСирийското правителство бързо обяви, че ще участва в тези преговори, но някои бунтовници се отказаха от тази възможност, защото, според тях, това е опит на руснаците да заобиколят преговорите в Женева, които се провеждат под шапката на ООН.\r\n„Ние категорично се противопоставяме на руския опит за заобикаляне на женевската площадка“, обявиха няколко бунтовнически групировки чрез общо съобщение. „Ние призоваваме всички групи да се обединят срещу тази изключителна опасност“.\r\nЗаявлението е подписано от 40 фракции, включително „Ахрар аш Шам“ и други джихадисти и групи, подкрепяни от САЩ, подобно на „Бригадите Мутасем“.\r\nПревод и редакция:", "date": "2017.12.26", "title": "AFP: Някои сирийски бунтовници отказаха да участват в преговорите, които трябва да се проведат в руския град Сочи"}
{"url": "http://www.focus-news.net/news/2017/12/26/2471149/al-jazeera-izrael-e-vav-vrazka-s-10-darzhavi-po-povod-premestvaneto-na-posolstvata-im.html", "text": "Заместник-външният министър на Израел Тципи Хотовели заяви, че правителството на страната е „в контакт с най-малко 10 държави“ за евентуалното преместване на техните посолства в Ерусалим, предава катарската телевизия Al Jazeera.\r\nКоментарите на израелския дипломат дойдоха няколко дни, след като Гватемала обяви, че ще премести своето посолство от Тел Авив в Ерусалим, следвайки примера на САЩ.\r\nВ изказване пред държавно израелско радио, Хотовели не конкретизира за кои държави става въпрос, но сподели, че „някои“ от тях са „в Европа“.\r\n„За момента сме само в началото на процеса“, заяви тя, добавяйки, че решението на американския президент Доналд Тръмп ще „предизвика вълна“ от последователи.\r\nПревод и редакция:", "date": "2017.12.26", "title": "Al Jazeera: Израел е във връзка с 10 държави по повод преместването на посолствата им"}
{"url": "http://www.focus-news.net/news/2017/12/26/2471150/legendi-za-balgariya-krumoviyat-zakon-za-izkorenyavane-na-lozyata-i-dyado-dimo-koyto-narushil-zapovedta.html", "text": "Възрастните хора в Мадара разказват легенда за дядо Димо, който отглеждал кози в една от големите пещери в скалите до селото, на около 100 метра северно от конника. Там дядо Димо засял и лози, отглеждал грозде, а млякото от козите било предназначено за ханското семейство. Това каза в предаването „Легенди за България“ на Радио „Фокус“ Йовка Димитрова, секретар в мадарското читалище „Просвета“. „Когато хан Крум заповядал да се изкоренят лозята, дядо Димо тайничко запазил няколко лозички от сорта димят, от които правел винце и си пийвал по малко за сила и настроение. От това винце се почерпвал от време на време и момъкът, който пренасял млякото до двореца в Плиска“, допълни Димитрова. „Веднъж, прибирайки се от столицата, момъкът срещнал лъв, който тормозел дълго време местното население. Без да се замисли повалил лъва с голи ръце. Когато ханът научил, че момъкът е пил от виното и е убил лъва, разпоредил да се възстановят лозята, но да се пие от гроздовия еликсир по малко за сила, смелост и настроение“, разказа още тя.", "date": "2017.12.26", "title": "„Легенди за България“: Крумовият закон за изкореняване на лозята и дядо Димо, който нарушил заповедта"}
{"url": "http://www.focus-news.net/news/2017/12/26/2471151/ria-novosti-pochina-ruskiyat-kompozitor-vladimir-shainski-pisal-muzikata-za-cheburashka-i-krokodila-gena.html", "text": "Руският композитор Владимир Шаински почина на 93-годишна възраст, съобщи пред РИА Новости неговият син Вячеслав.\r\nДо 2000 година Шаински живее и работи в Москва, след това се мести в Израел, а накрая в САЩ, където получава жителство. Той има три деца – двама сина и дъщеря.\r\nКомпозиторът написва множество известни песни, включително музиката за анимационните филми за Чебурашка и крокодила Гена.\r\nПревод и редакция:", "date": "2017.12.26", "title": "РИА Новости: Почина руският композитор Владимир Шаински, писал музиката за Чебурашка и крокодила Гена"}
{"url": "http://www.focus-news.net/news/2017/12/26/2471152/kyustendil-blizo-2-112-000-leva-sa-bili-razhodite-za-chistota-v-obshtinata-za-2017-godina.html", "text": "Близо 2 112 000 лева са били разходите за чистота на община Кюстендил за 2017 година. Това съобщи за Радио „Фокус” – Кюстендил Михаела Крумова, председател на Общинския съвет в Кюстендил. През годината приходите от таксата за битови отпадъци възлизат на близо 2 064 000 лева. Най-много средства са изразходвани за събиране на битовите отпадъци и транспортирането им до депата и другите инсталации и съоръжения за обезвреждане им – 1 421 000 лв. Общината е осигурила нови съдове за битови отпадъци на стойност 180 хил. лева. Близо 464 хил. лв. са изразходвани за почистване на улични платна, алеи, паркове и площади. Отделени са и около 50 хил. лева за проучване, експлоатация и закриване на общинското депо.\r\nВенцеслав ИЛЧЕВ", "date": "2017.12.26", "title": "Кюстендил: Близо 2 112 000 лева са били разходите за чистота в общината за 2017 година"}
{"url": "http://www.focus-news.net/news/2017/12/26/2471153/emsc-zemetresenie-s-magnitud-48-raztrese-polsha.html", "text": "Земетресение с магнитуд 4.8 е разтресло югозападна Полша в 13:15 българско време (12:15 местно), предава Европейският средиземноморски сеизмологичен център(EMSC).\r\nЕпицентърът на труса е на дълбочина 2 километра и е на 7 км разстояние от полското село Гребочице, с население 1500 души, на 6 км от градчето Полковице, с население 21 600 души и на на 201 км от столицата на Чешката република – Прага, с население 1,166,000.\r\nЗасега няма съобщения за жертви.\r\nПревод и редакция:", "date": "2017.12.26", "title": "EMSC: Земетресение с магнитуд 4.8 разтресе Полша"}
{"url": "http://www.focus-news.net/news/2017/12/26/2471154/plovdiv-intenziven-e-trafikat-po-uchastaka-na-am-trakiya-v-oblastta-politseyski-patruli-izvarshvat-proverki-za-narusheniya.html", "text": "Интензивен трафик се отчита по участъка на АМ „Тракия“ в Пловдивска област, също по пътищата Пловдив-Асеновград-Смолян и Пловдив-Карлово, съобщиха за Радио „Фокус“ – Пловдив от Областното пътно управление. По другите основни направления движението се осъществява нормално и без затруднения. По пътищата в усойните и планински райони има условия за заледяване, но настилките са обработени. В останалата част от областта пътните настилки са предимно сухи. На втория ден на Коледа не са постъпвали сигнали за сериозни пътни инциденти. Засилено е полицейското присъствие по участъка на АМ „Тракия“ в Пловдивска област, както и по най-натоварените пътни артерии. Служителите на реда следят за шофиране с превишена скорост, неправоспособност, употреба на алкохол и упойващи вещества, също за използването на обезопасителни колани. Полицейски ресурс е съсредоточен и по пътища, водещи към курорти, хижи и почивни станции.\r\nОпасност от свличане на земна и скална маса има по пътните артерии Смолян-Кричим-Стамболийски, Кричим-Девин, Бачково-Нареченски бани, също в района на проходите Козница и Стражата. Остават валидни ограниченията за движение на МПС над 12 тона през прохода Троян-Кърнаре, по пътя Югово – Лъки – Здравец, в отсечката град Лъки-пътно кръстовище за хижа Момчил юнак и по направлението Поповица-Болярци. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nТрафикът на територията на град Пловдив също е интензивен. Струпване на автомобили има в централната градска част и в района на големите търговски центрове. Пътищата в града са сухи и нормално проходими.\r\nТони МИХАЙЛОВ", "date": "2017.12.26", "title": "Пловдив: Интензивен е трафикът по участъка на АМ „Тракия“ в областта, полицейски патрули извършват проверки за нарушения"}
{"url": "http://www.focus-news.net/news/2017/12/26/2471155/reuters-petrolat-nadmina-65-za-barel-sled-kato-libiyski-traboprovod-se-vzrivi.html", "text": "Суровият петрол от марка „Брент“ надмина 65$ за барел във вторник, наближавайки най-високите си нива от средата на 2015 година насам, след взривяването на либийски тръбопровод и решението на страните от ОПЕК+ (ОПЕК + Русия и други големи производители на нефт) да съкратят добивите си, което е в сила до края на 2018 година, предава Reuters.\r\nМеждувременно се разбра, че петролопровода в Северно море, който не функционираше за определен срок, се проверява след поправителните работи и ще възобнови пълното подаване на петрол в началото на януари, заявиха от компанията, експлоатираща нефтопровода.\r\nЦената на „черното злато“ отново тръгна нагоре след експлозията на тръба в Либия, захранваща терминала Ес Сидер. Засега не е ясно какво е причинило взрива и как ще се отрази на либийското производство, възстановяващо се през последните месеци, след години на гражданска война и битки за контрол над местните находища.\r\nПревод и редакция:", "date": "2017.12.26", "title": "Reuters: Петролът надмина 65$ за барел, след като либийски тръбопровод се взриви"}
{"url": "http://www.focus-news.net/news/2017/12/26/2471156/inspektoratat-za-opazvane-na-kulturnoto-nasledstvo-sprya-razrushavaneto-na-sgrada-pametnik-na-kulturata-v-stolitsata.html", "text": "Граждани сигнализираха в Министерството на културата, че се разрушава сграда – паметник на културата, намираща се на ъгъла на ул. „Георги Бенковски“ и бул. „Княз Ал. Дондуков“ в столицата, съобщиха от пресцентъра на министерството. \r\nИнспекторатът за опазване на културното наследство към МК спря разрушаването до изясняване на случая.", "date": "2017.12.26", "title": "Инспекторатът за опазване на културното наследство спря разрушаването на сграда – паметник на културата в столицата"}
{"url": "http://www.focus-news.net/news/2017/12/26/2471157/tass-vanshniyat-ministar-na-yaponiya-obeshta-40-mln-dolara-za-palestina.html", "text": "Япония ще предостави на Палестина допълнителна финансова подкрепа в размер на 40 млн. долара, включително 7,5 млн. долара за модернизация на агроиндустриалния комплекс. Това заяви във вторник министърът на външните работи на страната Таро Коно, по време на посещението си в индустриалния парк на град Йерихон в Палестинската автономия, предава ТАСС.\r\n„Мисля, че Япония, като приятел на Палестина, трябва да направи всичко възможно, за да съдейства за постигането на мир в Близкия Изток, такъв, какъвто трябва да бъде, независимо от икономическата или политическата помощ, която оказва“, заяви той.\r\nПо време на визитата си, Коно се е срещнал с премиера на Израел Бенямин Нетаняху в Ерусалим, както и с президента на Палестинската Автономия Махмуд Аббас в Рамала.\r\nПревод и редакция:", "date": "2017.12.26", "title": "ТАСС: Външният министър на Япония обеща 40 млн. долара за Палестина"}
{"url": "http://www.focus-news.net/news/2017/12/26/2471158/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 0° до + 17°.\r\nВремето над страната е предимно ясно.\r\nСлаб вятър духа в областите Варна и Бургас.\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.26", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/26/2471159/sport-manchestar-yunayted-i-zhoze-morinyo-prekratiha-pregovorite-za-nov-dogovor-na-menidzhara.html", "text": "Ръководството на Манчестър Юнайтед прекрати преговорите с мениджъра на отбора Жозе Моуриньо за подновяване на договора му, съобщават британските медии, като уточняват, че те може да бъдат продължени в бъдеще. Според управата на английския гранд, причината за това са незадоволителните резултати на португалския специалист, въпреки че той спечели Купата на лигата на Англия и Лига Европа през първия си сезон на „Олд Трафорд“.\r\nВ момента „червените дяволи“ се на 13 точки след Манчестър Сити във временното класиране на Висшата лига.", "date": "2017.12.26", "title": "Спорт: Манчестър Юнайтед и Жозе Мориньо прекратиха преговорите за нов договор на мениджъра"}
{"url": "http://www.focus-news.net/news/2017/12/26/2471160/veliko-tarnovo-zatvoren-e-uchastak-ot-patya-mezhdu-selata-resen-i-samovodene.html", "text": "Затворен е участък от пътя между селата Ресен и Самоводене. Ограничението е въведено в отсечката от км 1+845 до км 5+925. Причината е изпълнение на ремонтни работи. Обходният маршрут е през Хотница. Срокът за приключване на дейностите е 5 януари. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Условията за пътуване в областта са нормални. Настилките са сухи, а времето – ясно. Трафикът не е интензивен. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.12.26", "title": "Велико Търново: Затворен е участък от пътя между селата Ресен и Самоводене"}
{"url": "http://www.focus-news.net/news/2017/12/26/2471161/sofiya-sedem-bebeta-sa-se-rodili-po-koleda-v-umbal-sv-anna.html", "text": "Седем бебета са се родили по Коледа в Родилното отделение на УМБАЛ \"Св. Анна\" -София, съобщават от здравното заведение. Първо е изплакало момиченце с перфектните мерки 3080 гр., 50 см. Всички бебета и майки са здрави.", "date": "2017.12.26", "title": "София: Седем бебета са се родили по Коледа в  УМБАЛ \"Св. Анна\""}
{"url": "http://www.focus-news.net/news/2017/12/26/2471162/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "На българо-турската граница трафикът е интензивен на ГКПП \"Капитан Андреево\" на изход за товарни автомобили. Това съобщиха от пресцентъра на ГД \"Гранична полиция\". На останалите  български гранични контролно-пропускателни пунктове трафикът е нормален.\r\nОт 11 декември на ГКПП \"Кулата\" поради ремонтни дейности гръцките власти са затворили за движение крайно дясно трасе (за товарни автомобили) за излизане от България. Ремонтът ще продължи няколко дни.", "date": "2017.12.26", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/12/26/2471163/sofiya-10-dushi-sa-potarsili-meditsinska-pomosht-v-umbal-sv-anna-zaradi-preyazhdane-i-prepivane-po-koleda.html", "text": "Въпреки предупрежденията на лекарите, пациентите, попаднали в Отделението по гастроентерология на УМБАЛ \"Св. Анна\" София АД по Коледа, са 10. Това съобщиха от пресцентъра на болничното заведение. Те са разпределени на две половини - 5 с чернодробни проблеми, предизвикани от препиване и 5 със сериозни здравословни проблеми заради преяждане.", "date": "2017.12.26", "title": "София: 10 души са потърсили медицинска помощ в УМБАЛ „Св. Анна“ заради преяждане и препиване по Коледа"}
{"url": "http://www.focus-news.net/news/2017/12/26/2471164/ria-novosti-kremal-shte-zashtiti-ruskiya-biznes-ot-brutalnite-posegatelstva-na-zapada.html", "text": "Владимир Путин иска да защити руските бизнесмени от „бруталните и непазарни посегателства“ към тяхната собственост в Западните страни, заяви говорителят на Кремъл Дмитрий Песков, цитиран от РИА Новости.\r\nТой напомни за думите на държавния глава, че на Запад „в последно време невинаги се придържат към принципа за неприкосновеността на частната собственост“. Опитите за посегателства към нея са незаконни и необосновани и с тях са се сблъсквали нееднократно руските власти и бизнесмени, подчерта Песков.\r\n„Всичко това се прави под сурдинка – говорим за рестрикциите и санкциите“, заяви Песков пред журналистите.\r\n„Атмосферата за инвестиции в чужбина е ненадеждна и тя, разбира се, създава неудобства за руския бизнес и за руските капитали, инвестирани там“, добави говорителят на руския президент. Той подчерта още, че Путин иска да създаде комфортни условия за предприемачите, които искат да върнат своите капитали в Русия.\r\nПревод и редакция:", "date": "2017.12.26", "title": "РИА Новости: Кремъл ще защити руския бизнес от „бруталните посегателства“ на Запада"}
{"url": "http://www.focus-news.net/news/2017/12/26/2471165/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Интензивно е движението по автомагистрала „Струма“ и главен път Е-79 в частта им от областта. Това съобщиха за Радио „Фокус“- Пирин от Областно пътно управление - Благоевград. Интензивен е трафикът по основните пътни артерии в област Благоевград, полицейското присъствие е засилено. През деня обстановката в региона е била спокойна и няма регистрирани тежки пътни инциденти.\r\nЛора КАЛЧЕВА", "date": "2017.12.26", "title": "Благоевград: Интензивно е движението по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2017/12/26/2471166/pregled-na-mezhdunarodnite-novini-do-18-chasa-agentsiya-fokus.html", "text": "Турските сили за сигурност са задържали 12 предполагаеми членове на близкоизточната радикална групировка „Ислямска държава“, планирали да извършат терористични атентати на Нова година.\r\nСъгласно информация от източник от правоохранителните органи, пожелал анонимност, антитерористичната полиция е извършила едновременни акции на няколко адреса в Адана. В резултат са арестувани 12 заподозрени, включително двама сирийски граждани.\r\nПредполагаемите терористи са планирали да извършат отделни атаки с превозни средства и хладни оръжия, обясни източникът, като същевременно допълни, че те са набирали последователи за редиците на радикална групировка в Сирия. \r\nПолицията е конфискувала цифрови материали и други документи, открити по време на операцията, допълни още източникът на редакцията.\r\n*** Градският съд в Скопие отложи разглеждането на делото по случая „Траектория“ на Специализираната прокуратура.\r\nСъдията Горан Бошевски обяви решението още в самото начало на заседанието, при това без да разкрие подробности за налагането на мярката. За продължаването на процеса бяха предложени две дати – 31 януари и 14 февруари.\r\nВ неформален разговор адвокати изтъкнаха като причина за отлагане на днешното заседание фактът, че единият от съдиите по делото – Верка Петковска, е преместена в друг отдел, т.е. извън този за организирана престъпност. \r\nОбвиняеми по делото са бившите министри Миле Янакиевски и Владимир Пешевски, а също и бившият министър-председател на Македония Никола Груевски. Те са заподозрени в злоупотреба със служебно положение за незаконно сключване на договори за изграждането на автомобилните пътища Кичево-Охрид и Миладиновци-Щип. Щетите, които са нанесени на държавния бюджет от сделките са оценени на най-малко 155 млн. евро, става ясно от обвинителния акт на Специализираната прокуратура. \r\nОт редакцията отбелязват, че Груевски се е появил в сградата на Основния съд в Скопие със закъснение.\r\n*** Египетските власти екзекутираха 15 души, осъдени за нападение срещу представители на силите за сигурност на северноафриканската държава. \r\nЗатворниците бяха осъдени на смърт чрез обесване. Наказанието бе изпълнено в два затвора в страната, където затворниците са били държани, след като осъдени за атентати на полуостров Синай.\r\n*** Във вторник Кремъл изрази готовност да бъде медиатор в диалога между Северна Корея и САЩ за отслабване на напрежението, стига двете страни да са съгласни Москва да поеме тази роля.\r\n„Готовността на Русия да павира пътя за отслабване на напрежението е очевидна\", заяви говорителят на Кремъл Дмитрий Песков в телефонен разговор с репортери.\r\n*** След като в края на миналата седмица Държавната дума на Руската федерация ратифицира споразумението за разширяването на базата на Военноморския флот на страната в сирийския град Тартус, във вторник, 26 декември, Съветът на федерациите утвърди споразумението между Москва и Дамаск, което положи основите за „постоянно групиране“ на руски военнослужещи в Сирия. \r\nМалко по-късно министърът на отбраната на Руската федерация Сергей Шойгу обяви официално плановете на Москва, като поясни, че споразумението, подписано на 18 януари тази година, предвижда разширение на базата на руските ВМС в пристанищния град Тартус, която е единствен плацдарм на Русия в Средиземно море. \r\nОт публикувания текст на споразумението става ясно, че договорът за Тартус ще остане в сила за срок от 49 г. с възможност за автоматично продължаване за още 25 г., има отбранителен характер и не е насочен срещу други държави. Що се отнася до базата в Латакия, то тя може да бъде използвана от руснаците за неопределен срок.\r\nДокументът предвижда още в пристанището в Тартус да бъдат допускани едновременно до 11 руски военни кораби, включително такива с ядрена установка. Броят им е ограничен заради размера на пристанището. \r\n„Миналата седмица Върховният главнокомандващ [Владимир Путин] утвърди структурата и щата на основните точки на базиране в Тартус и Хмеймим. Пристъпваме към формиране на постоянно групиране там“, заяви Шойгу, като същевременно изказа благодарности на руския парламент за ратификацията на споразумението между Москва и Дамаск. \r\nВоенният експерт Виктор Литовкин, полковник в оставка, разясни задачите на постоянното военно присъствие на Русия в Сирия.\r\n„Ще присъстваме на територията на Сирия в две бази – авиационна и военноморска, която се строи и ще бъде разширена. Там ще бъдат базирани до 11 плавателни съда, може да бъдат разположени и такива, които са оборудвани с ядрена установка. А на територията на базата в Хмеймим ще бъдат разположени нашите самолети, които ще поддържат сирийската армия в борбата с огнищата на съпротива на членовете на „Ислямска държава“; там ще се намират нашите специалисти – сапьори, свързочници, щабът, системата за обезпечение. Ще бъде направено всичко необходимо, за да не се нуждаят от нищо нашите военнослужещи с цел да се отдадат на своята работа – да оказват помощ на Сирия в борбата с терористите. Намираме се на територията на Сирия с ограничен контингент, но той е в състояние да изпълни всички поставени й от ръководството на страната задачи. Сирийското правителство помоли Русия да му окаже помощ в борбата срещу „Ислямска държава“, имаме и мандат от Съвета за сигурност на ООН. Не сме дошли тук просто така. Не сме агресори или окупатори, за разлика от американците, които нямат разрешение нито от сирийското правителство, нито на Съвета за сигурност на ООН, но са в Сирия и нямат намерения да се тръгнат“, заяви военният експерт в ефира на радио Sputnik.\r\n*** До края на годината „Газпром“ ще е построил две трети от общата дължина на магистралния газопровод „Силата на Сибир“ – около 1380 км, както и 650 км от „Турски Поток“. Това съобщи ръководителят на руския газов холдинг Алексей Милер.\r\n„Строим линейната част на газопровода „Силата на Сибир“ и до края на годината ще бъдат завършени 1380 км. Това са две трети от дължината на газопровода. И абсолютно точно, в срок до 20 декември 2019 година, ние ще започнем да доставяме газ в Китай“, заяви той. „Ние завършихме строителството на две нитки от морския участък на газопровода край руското крайбрежие, а в момента работим изключително в икономическата зона на Турция. Към днешна дата вече са построени повече от 650 км от газопровода, което се равнява на малко повече от 35% от общата дължина на морския участък на „Турски поток“\".\r\nВ момента „Газпром“ строи газопровода „Силата на Сибир“, по който газта от кладенците в Източен Сибир (Чаяндинския в Якутия и Ковиктинския в Иркутска област) ще бъде транспортиран, както на руския пазар (през Хабаровск до Владивосток), така и за износ в Китай. Отклонението на газопровода за източните райони на Китай, получило името „източен маршрут“, ще бъде построено на руско-китайската граница в района на Благовещенск (на противоположния бряг на река Амур е разположен китайския град Хейхе). Контрактът с Китай\r\nСъгласно контракта, подписан на 21 май 2014 година между „Газпром“ и Китайската народна петролна корпорация ( China national Petroleum Corporation, CNPC), по „източния маршрут\" ще се осъществява доставка на 38 млрд. куб. м. газ годишно в продължение на 30 години. Сумата на контракта е 400 млрд. долара.Турски поток\r\n„Газпорм“ започна строителството на морския участък на газопровода „Турски поток“ край руското крайбрежие на Черно море на 7 май. Проектът предполага построяването на газопровод по дъното на Черно море до европейската част на Турция и по-нататък към границата с Гърция. Дължината на морската част на тръбата трябва да е около 910 км, а сухопътната част по турската територия – 180 км.“Северен поток 2“\r\n„В строго съответствие с графика, върви подготовката за началото на строителството на газопровода „Северен поток 2“. Тук ние работим с европейските компании. Към днешна дата, финансирането на проекта от европейска страна върви абсолютно точно. Конкретно, преди няколко дни те изпълниха финансовите си задължения за 2017 година“, заяви Милер.\r\nСпоред неговите думи, през 2017 година „Газпром“ е увеличил доставките на газ в чужбина с 6%, в сравнение с показателите от 2016 година – до повече от 190 млрд. куб. м.\r\n„През миналата година ние регистрирахме абсолютен исторически рекорд на износа на природен газ – 179,3 млрд. куб. м. А в края на 2017 година този показател ще бъде превишен, доставеното количество ще нарасне до повече от 190 млрд. куб. м. Отбелязвам също, че историческите си рекорди за внос на руски газ ще бъдат подобрени в няколко страни. Говорим най-вече за най-големите потребители на суровината – Германия и Турция“, подчерта Милер.\r\n***Земетресение с магнитуд 4.8 е разтресло югозападна Полша в 13:15 българско време (12:15 местно).\r\nЕпицентърът на труса е на дълбочина 2 километра и е на 7 км разстояние от полското село Гребочице, с население 1500 души, на 6 км от градчето Полковице, с население 21 600 души и на на 201 км от столицата на Чешката република – Прага, с население 1,166,000.\r\nЗасега няма съобщения за жертви.\r\n***Владимир Путин иска да защити руските бизнесмени от „бруталните и непазарни посегателства“ към тяхната собственост в Западните страни, заяви говорителят на Кремъл Дмитрий Песков.\r\nТой напомни за думите на държавния глава, че на Запад „в последно време невинаги се придържат към принципа за неприкосновеността на частната собственост“. Опитите за посегателства към нея са незаконни и необосновани и с тях са се сблъсквали нееднократно руските власти и бизнесмени, подчерта Песков.\r\n„Всичко това се прави под сурдинка – говорим за рестрикциите и санкциите“, заяви Песков пред журналистите.\r\n„Атмосферата за инвестиции в чужбина е ненадеждна и тя, разбира се, създава неудобства за руския бизнес и за руските капитали, инвестирани там“, добави говорителят на руския президент. Той подчерта още, че Путин иска да създаде комфортни условия за предприемачите, които искат да върнат своите капитали в Русия.", "date": "2017.12.26", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/12/26/2471167/kyustendil-prohodimi-sa-patishtata-v-oblastta-patnite-nastilki-sa-suhi.html", "text": "Проходими са пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки са сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nЛора КАЛЧЕВА", "date": "2017.12.26", "title": "Кюстендил: Проходими са пътищата в областта, пътните настилки са сухи"}
{"url": "http://www.focus-news.net/news/2017/12/26/2471168/vratsa-mitropolit-grigoriy-oglavi-arhiereyska-sveta-liturgiya-v-katedralniya-hram-sv-vmchk-dimitar.html", "text": "Негово високопреосвещенство Врачанският митрополит Григорий оглави архиерейска света Литургия в катедралния храм \"Св. вмчк Димитър\" във Видин, предаде репортер на Агенция \"Фокус\". На днешния празничен ден, Православната църква прославя родилата Спасителя на света Господ Иисус Христос - св. Богородица с празника Събор на Пресвета Богородица. По този повод Негово високопреосвещенство Врачанският митрополит Григорий, в качеството си на наместник на овдовелия Видински епархийски престол, оглави в катедралния храм \"Св. Димитър Солунски\" архиерейска тържествена света литургия за празника на света Богородица и нейния земен партньор в живота - свети Йосиф Обручник.  \r\nНикола Петков", "date": "2017.12.26", "title": "Враца: Митрополит Григорий оглави архиерейска света Литургия в катедралния храм \"Св. вмчк Димитър\""}
{"url": "http://www.focus-news.net/news/2017/12/26/2471169/afp-petnadeset-dushi-zaginaha-v-bitka-mezhdu-zlatotarsachi-v-chad.html", "text": "Петнадесет души загинаха след битка между враждуващи групи златотърсачи в Чад, предава AFP, като се позовава на информация от местните власти.\r\nНасилието е избухнало в Ири Боргури, в близост до границата с Либия, в потъналия в хаос регион Тибести, който привлича златотърсачи от целия свят.\r\n„Първоначално сблъсъкът е започнал между местен мъж и чужденец, като това е довело до смъртта на единия от тях“, заяви източник на Франс прес, помолил да остане анонимен. „След това към битката са се включили и още хора, в резултат от което са загинали 15 души, а още няколко са ранени“.\r\nСпоред местните медии, насилието е избухнало между враждуващи племена. Ситуацията вече е под контрола на армията на Чад, съобщават от местните полицейски власти.\r\nТова е поредният случай на сблъсъци в района на Тибести, след като през 2012 година там бе открито злато , привлекло златотърсачи от цялата страна и други държави.\r\nПревод и редакция:", "date": "2017.12.26", "title": "AFP: Петнадесет души загинаха в битка между златотърсачи в Чад"}
{"url": "http://www.focus-news.net/news/2017/12/26/2471170/pazardzhik-izpolzvat-sredstvata-ot-kapitalovata-programa-v-panagyurskoto-selo-popintsi-za-obnovyavane-na-ulitsi.html", "text": "В село Попинци ни остава през следващата година да завършим подмяната на последната отсечка от водопровода по улиците „Димитър Благоев“ и „Тодор Каблешков“, каза за Радио „Фокус“ – Пазарджик кметът на панагюрското село Стоянка Ставрева. Тя уточни, че тази отсечка е и най-малката. „След ремонтите беше възстановен паважът по тези улици. Той трябва да се подравни, което ще стане напролет. Още две улици в селото бяха подравнени и насипани с фрезован асфалт. Това означава, че поне временно решихме проблема на хората, които живеят там, а именно да не газят в кал“, коментира Ставрева. Тя каза още, че са изкърпени и 700 кв.метра дупки по асфалтирани улици. „През следващата година ще вложим повече средства именно за това – за изкърпване на такива улици. Средствата, които ни остават от капиталовата програма и тези за 2018 година ще използваме за обновяване на пътната инфраструктура в село Попинци“, допълни Ставрева.\r\nВаня НИКОЛОВА", "date": "2017.12.26", "title": "Пазарджик: Използват средствата от капиталовата програма в панагюрското село Попинци за обновяване на улици"}
{"url": "http://www.focus-news.net/news/2017/12/26/2471171/tass-libiyski-petroloprovod-se-zapali.html", "text": "Участък от магистрален петролопровод в североизточната част на Либия се запали във вторник. Това съобщава либийския новинарски портал Al Wasat, като се позовава на информация от Националната петролна корпорация (НПК) на страната, предава ТАСС.\r\nПо-рано либийската информационна агенция LANA съобщи, че едно от разклоненията на петролопровода, водещо от кладенеца в Марада до най-голямото в страната пристанище с нефтеналивен терминал Ес Сидр, разположено на брега на залива Сирт, е било взривено от неизвестни. Този петролопровод е обслужван от компанията “Ел Уаха“, съвместно предприятие между НПК и три американски компании, включително ConocoPhillips.\r\nСпоред съобщението от НПК, на мястото на произшествието са изпратени противопожарни екипи. Компанията-оператор е била принудена да задейства резервен тръбопровод за пренасянето на нефта, във връзка с което от корпорацията очакват съкращение на добивите до 70-100 хиляди барела дневно. До инцидента „Ел Уаха“ добиваше и доставяше повече от 250 хил. барела дневно.\r\nОсвен това, от либийската петролна компания уточняват, че причината за пожара към момента не е изяснена.\r\nПревод и редакция:", "date": "2017.12.26", "title": "ТАСС: Либийски петролопровод се запали"}
{"url": "http://www.focus-news.net/news/2017/12/26/2471172/veliko-tarnovo-zatvoreni-do-kraya-na-godinata-zaradi-profilaktika-ostavat-nyakolko-muzeya-vav-veliko-tarnovo-i-arbanasi.html", "text": "Затворени до края на годината заради профилактика остават няколко музея във Велико Търново и Арбанаси. Това съобщиха за Радио „Фокус“ – Велико Търново от Регионалния исторически музей в града. В почивните дни до 1-ви януари, включително, няма да се посрещат посетители в Археологическия музей, музей „Възраждане и Учредително събрание“, музей „Нова и най-нова история“, музей „Затвор“, музей „Сарафкина къща“, средновековните църкви „Св. св. Петър и Павел“, „Св. Георги“ и „Св. Димитър Солунски“ в квартал „Асенов“. Затворени за същия период остават и храмовете „Св. Архангели Михаил и Гавраил“ и „Св. Георги“ в село Арбанаси. Посещенията са ограничени и в Историческия музей в Килифарево, Мемориалната къща „Филип Тотю“ във Вонеща вода и Археологически резерват „Никополис ад Иструм“.\r\nДнес и утре, с нормално работно време са, Архитектурно-музеен резерват „Царевец“, църква „Св. 40 мъченици“, храма „Рождество Христово“ и музей „Констанцалиевата къща“ в Арбанаси. На 31-ви декември Царевец ще е отворен от 09.00 до 13.00 часа, а на 1-ви януари – от 12.00 до 17.00 часа.\r\nМултимедийният посетителски център „Царевград Търнов“ няма да работи на 30-ти и 31-ви декември, както и на 1-ви януари. Музей „Констанцалиева къща“ и църква „Рождество Христово“ в Арбанаси също.\r\nОт РИМ припомниха още, че музейният резерват „Трапезица“ е заговорен за посетители до 20-ти март.\r\nЛуиза ТРАНЧЕВА", "date": "2017.12.26", "title": "Велико Търново: Затворени до края на годината заради профилактика остават няколко музея във Велико Търново и Арбанаси"}
{"url": "http://www.focus-news.net/news/2017/12/26/2471173/the-telegraph-britanska-turistka-e-osadena-na-tri-godini-zatvor-v-egipet-za-prenasyane-na-narkotitsi.html", "text": "Британска жена беше осъдена на три години затвор в Египет, след като си призна, че е внесла наркотици в страната, пише британското издание The Telegraph.\r\nЛаура Плъмър, на 33 години от град Хъл, е арестувана на летището Хургада през октомври, защото е носила 290 таблетки Трамадол в куфара си. Според нейните думи, те са били предназначени за египетския й съпруг, който страда от болки в гърба.\r\nСилният опиат е и болкоуспокояващо, което се продава с рецепта в Обединеното кралство, но е забранено в Египет, където местните злоупотребяват с него, използвайки го като отпускащ наркотик.\r\nИзслушването е отнело половин ден и съдията от Криминалния съд в Сафага е обмислял присъдата един час, преди да я обяви. 33-годишната продавачка е припаднала, докато съдебната охрана я е ескортирала обратно до килията й във вторник.\r\nПревод и редакция:", "date": "2017.12.26", "title": "The Telegraph: Британска туристка е осъдена на три години затвор в Египет за пренасяне на наркотици"}
{"url": "http://www.focus-news.net/news/2017/12/26/2471174/tass-cheshkiyat-prezident-prizova-nato-da-se-aktivizira-v-borbata-sreshtu-islyamskiya-terorizam.html", "text": "Северноатлантическия алианс трябва да се бори по активно с „ислямския тероризъм“. Това заяви във вторник президентът на Чешката република Милош Земан, в рамките на традиционното си коледно обръщение към гражданите на страната, предава ТАСС.\r\n„Ние (Чехия) сме част от ЕС и НАТО“, отбеляза той. „Ние трябва да действаме по-енергично в тези организации и да бъдем уверени, че партньорите ни, когато нещо не им харесва, ще ни съобщят за това“. „НАТО трябва да бъде значително по-активна в борбата с ислямския тероризъм“, подчерта Земан.\r\nТой отново повтори, че принудителните механизми за разпределяне на бежанците в ЕС са неприемливи. „Миграционните квоти трябва да се определят в съответствие с нашите национални интереси. Никой не може да ни диктува кой да приемем на своята територия. Вярвам, че проектът за квотно разпределение на мигрантите ще отиде на боклука на историята, а след една година, вече никой няма да говори за него“, заяви чешкият президент.\r\nПревод и редакция:", "date": "2017.12.26", "title": "ТАСС: Чешкият президент призова НАТО да се активизира в борбата срещу „ислямския тероризъм“"}
{"url": "http://www.focus-news.net/news/2017/12/26/2471175/hristina-arsenova-darzhaven-kuklen-teatar-burgas-2017-godina-beshe-mnogo-rabotna-samo-za-noemvri-aktyorite-sa-izigrali-106-predstavleniya.html", "text": "2017 година беше много работна. Това каза за Радио „Фокус“-Бургас Христина Арсенова, директор на Държавен куклен театър. По думите й само за месец ноември актьорите са изиграли 106 представления. Тя добави, че театърът има много продукция. „Мога да разделя състава на две-три и да играем успоредно на няколко места и го правим. През лятото също играем на различни обекти. Търсим нови публики, търсим нови сцени, нови аудитории. Това може би е най-работната година“, каза Арсенова. Новите постановки за сезона са 5. В средата на декември е била последната премиера на „Тримата смешковци“, което е новото заглавие за Коледа. Преди това е представена пиесата „Роня – дъщерята на разбойника“, преди това спектакъл за по-големи – „Парченцето“. През месец март са били другите премиери по образователната програма – „Магазинче за цветове“, „Магазинче за ноти“, предстои да излезе „Магазинче за вкусотии“. Арсенова каза още, че финансовата година е била спокойна. Тя обясни, че приходите са правопропорционални на средствата, които се получават като субсидия от Министерството на културата. „Многото приходи, които генерираме, дават достатъчно средства, за да няма проблем с редовното изплащане на заплатите и на тримесечие колегите да получават бонус“, каза още Арсенова. Зрителите на Държавния куклен театър в Бургас са между 30 000 и 35 000 на година. На проведена на 13 декември среща с министъра на културата той е заявил, че всички разходи, които се заявят, ще бъдат одобрени. Арсенова припомни, че от миналата година билетите са се увеличили с един лев – на 5 лева за представленията, които се играят в събота и неделя и на 4 лева за организирани. Тази година трупата е била на турнета в Русия, Румъния, Турция. За следващата година се подготвя пиесата „Котаракът в чизми“. Репетициите ще започнат през февруари, а до началото на март ще е премиерата. В началото на февруари ще излезе и премиерата „Филифьонката“ за малко по-големите деца. През май ще е премиерата на „Магазинче за вкусотии“. През март трупата ще има участие в Турция със „Забава в горската забрава“. През първите дни на май във връзка с българското европредседателство театърът е поканен да играе в Брюксел спектакъла „Тумба-лумба“.\r\nМария РУСЕВА", "date": "2017.12.26", "title": "Христина Арсенова, Държавен куклен театър-Бургас: 2017 година беше много работна – само за ноември актьорите са изиграли 106 представления"}
{"url": "http://www.focus-news.net/news/2017/12/26/2471176/sport-zavarshiha-oshte-shest-sreshti-ot-angliyskata-vissha-liga-manchestar-yunayted-zavarshi-naravno-22-u-doma-s-barnli.html", "text": "Завършиха още 6 срещи от 20-ия кръг на английската Висша лига. Манчестър Юнайтед се издъни у дома, завършвайки наравно 2:2 с Бърнли. В другите срещи се получиха следните резултати:\r\nБорнемут -  Уест Хем 3:3\r\nЧелси – Брайтън 2:0\r\nХъдърсфийлд – Стоук сити 1:1\r\nУотфорд – Лестър 2:1\r\nУест Бромич Албиън – Евертън 0:0\r\nПо-рано днес Тотнъм победи Саутхемптън с 5:2.\r\nНачело във временното класиране е Манчестър Сити с актив от 55 точки и мач по-малко, пред Манчестър Юнайтед с 43 точки и Челси с 42.", "date": "2017.12.26", "title": "Спорт: Завършиха още шест срещи от английската Висша лига, Манчестър Юнайтед завърши наравно 2:2 у дома с Бърнли"}
{"url": "http://www.focus-news.net/news/2017/12/26/2471177/kyustendil-oblastniyat-upravitel-e-osporil-blizo-1-700-resheniya-vzeti-ot-obshtinskite-saveti-v-regiona.html", "text": "Областният управител на Кюстендил е оспорил близо 1 700 решения, взети от общинските съвети в региона. Това каза пред Радио „Фокус” – Кюстендил Виктор Янев, областен управител на Кюстендил. По думите му през 2017 година при осъществения контрол за законосъобразност на актовете на общинските съвети е извършена проверка общо на 1685 решения, приети на проведени заседания на общинските съвети в общините на територията на Кюстендилска област. За същия период са върнати за ново обсъждане като незаконосъобразни 22 решения и едно решение е оспорено пред Административен съд – Кюстендил, като деветнадесет от върнатите решенията са преразгледани от съответните общински съвети и съобразени с дадените указания, относно законосъобразността им. Две решения са преразгледани след указания в закона срок и производствата по образуваните по тях съдебни дела са прекратени. За едно от върнатите решения предстои произнасяне на Административен съд. „Освен това през годината са извършени общо 6 проверки относно законосъобразност на заповеди на кметове на общини. Проверени са общините Кочериново, Бобошево, Рила, Невестино, Трекляно и Сапарева баня. В резултат на извършените проверки са отменени като незаконосъобразни 3 заповеди на кметове на общини, като нито една от трите заповеди не е обжалвана в законоустановения срок”, каза Виктор Янев.\r\nВенцеслав ИЛЧЕВ", "date": "2017.12.26", "title": "Кюстендил: Областният управител е оспорил близо 1 700 решения, взети от общинските съвети в региона"}
{"url": "http://www.focus-news.net/news/2017/12/26/2471178/predstoyashti-sabitiya-v-stranata-za-27-dekemvri-agentsiya-fokus.html", "text": "***\r\nОт 10.00 часа в Рапортната зала на Хирургическия комплекс на болницата Традиционният брифинг за Коледа на УМБАЛСМ „Н. И. Пирогов“.\r\n***\r\nОт 10.00 часа в „Гранд Хотел София“, под надслов „Краят на една епоха“ ще се състои Втората годишна среща на Милениум Клуб България, организацията на младите българи в чужбина, родени след 1 януари 1981 г.\r\n***\r\nОт 10.00 часа, в Гранд Хотел София (ул. Гурко 1), втората годишна среща на Милениум Клуб България, организацията на младите българи в чужбина. \r\n*** \r\nОт 15.30 часа в Спортна зала „Никола Петров” ще се проведе Коледен турнир по волейбол под домакинството на ВК „Импулс” Долна Оряховица.\r\n***\r\nОт 11.00 часа на пл. „Свобода“ ще се състои празничен концерт на Духов оркестър – Добрич. \r\n***\r\nОт 15.00 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция.\r\n***\r\nОт 09.00 часа в митрополитски храм „Св. Марина“ пловдивският митрополит Николай ще отслужи архиерейска света Литургия.\r\n***\r\nОт 19.00 часа в Русенската държавна опера ще се състои концерт, в който ще участват Радостина Николаева, Петя Иванова, Мариана Цветкова и Ивайло Джуров и др. \r\n***\r\nОт 18.00 часа в Художествената галерия  ще се състои концерт на Таньо Кондарев – виолончело.", "date": "2017.12.26", "title": "Предстоящи събития в страната за 27 декември (Агенция „Фокус“)"}
{"url": "http://www.focus-news.net/news/2017/12/26/2471179/ria-novosti-kyurdite-sa-gotovi-da-otidat-na-pregovorite-v-sochi-samo-kato-federatsiya-severna-siriya.html", "text": "Сирийските кюрди са готови да вземат участие в Конгреса за национален диалог на Сирия в Сочи само като представители на „Федерация Северна Сирия“(Рожава), се казва в заявление на непризнатото образувание, предава РИА Новости.\r\n„Ние няма да участваме под друга форма, т.е. като отделни личности или представители на северносирийска организация“, заявяват кюрдите.\r\nОсвен това, те отбелязват, че влизащите във федерацията политически партии подкрепят провеждането на конгреса в Сочи и заявяват, че е недопустимо, подготовката на конгреса да зависи от турското правителство.\r\nКакто Агенция „Фокус“ подробно информира, по-рано Турция блокира присъствието на представители на кюрдската сирийска партия „Демократически съюз“ на конгреса в Сочи, допускайки на тяхно място представители на Сирийския кюрдски национален съвет. Турция е вкарала „Демократичния съюз“ в списъка си на терористичните групировки заради връзките му с Работническата партия на Кюрдистан(ПКК).Агенция „Фокус“ припомня:\r\nПрез март 2016 година, кюрдските организации провъзгласиха „Федерация Северна Сирия“ (Рожава) на неконтролираните от Дамаск територии в северната част на страната, в близост до границата с Турция. Дамаск не признава това образувание. В сирийски Кюрдистан живеят около 4,6 млн. души, като 2,5 млн. от тях са кюрди.\r\nПревод и редакция:", "date": "2017.12.26", "title": "РИА Новости: Кюрдите са готови да отидат на преговорите в Сочи само като „Федерация Северна Сирия“"}
{"url": "http://www.focus-news.net/news/2017/12/26/2471180/legendi-za-balgariya-dashteryata-na-han-omurtag-i-momakat-izsyakal-v-skalite-konnika-do-dneshnoto-selo-madara.html", "text": "Населението на Мадара е запазило няколко легенди за конника, издялан върху скалите. Това каза в предаването „Легенди за България“ на Радио „Фокус“ Йовка Димитрова, секретар в мадарското читалище „Просвета“. „Едно от преданията е, че римски цар е паднал от скалите на платото докато ловувал. Близките му решили да го увековечат като му направят паметник. Поръчали на майстор да издяла образа му върху скалите. В легендата се казва още, че този цар е управлявал Плиска, но името му никъде не се споменава“, разказа Димитрова.\r\n„Преди години местното население е било предимно от турски произход. Те също почитали св. Георги. В негова чест са се събирали да празнуват в скалите пред конника. Затова и днес празникът на село Мадара е на 6 май“, каза още тя.\r\nДимитрова разказа и друга легенда, която е свързана с любовта. „След много битки хан Омуртаг решил да издигне паметник на българския войн. Разпратил глашатаи из цялата страна, за да разнесат волята му. В замяна щял да даде на майстора, който се наеме да направи паметника каквото пожелае.  Никой не се наемал да изсече конник в скалите, тъй като задачата била много трудна и непосилна и всички се страхували от неуспех. Един ден се явил млад момък – с руса коса и сини очи. Поискал здрав чук, длето и скеле и заявил, че ще започне работа. Качил се момъкът на скелето и започнал да изсича скалния релеф. На втория ден забелязал, че го наблюдава красива девойка. Тялото му се заляло от непознато досега усещане. Всеки ден очаквал девойката да дойде, а когато погледите им се срещнали пламнала любовта между двамата. Тя не само идвала, но и започнала да му носи храна. След като завършил релефа момъкът не пожелал друга награда за труда си освен девойката. Той не знаел, че те е дъщерята на хан Омуртаг. Ханът не прекрачил думата си и дал дъщеря си на момъка, но след това Омуртаг поискал главата му. От мъка по своя любим дъщерята на хана се хвърлила от скалата, която след това се попукала. И до днес се вижда пукнатината, която преминава зад гърба на конника“, обясни Йовка Димитрова.", "date": "2017.12.26", "title": "„Легенди за България“: Дъщерята на хан Омуртаг и момъкът, изсякъл в скалите конника до днешното село Мадара"}
{"url": "http://www.focus-news.net/news/2017/12/26/2471181/afp-turskiyat-prezident-pristigna-v-chad.html", "text": "Президентът на Турция Реджеп Таийп Ердоган пристигна на визита в Чад във вторник, като това е първото посещение на турски държавен глава в една от най-бедните страни на планетата, предава AFP.\r\nЕрдоган е кацнал на летището в столицата Нджамена, където е бил посрещнат от своя колега Идрис Деби.\r\nПосещението „отваря нова страница в задълбочаващите се връзки между двете страни“, заявиха в съобщение от Президентството на Чад.\r\nЕрдоган води със себе си делегация от 12 министри, включително тези на отбраната и външните работи, както и 100 турски предприемачи.\r\nВизитата в страната е част от обиколката на турския президент в три африкански страни. В неделя Ердоган ще пристигне в Судан, където ще подпише военни и икономически сделки, целящи да увеличат стойността на товарооборота между двете страни от 500 млн. долара годишно до един милиард долара.\r\nПревод и редакция:", "date": "2017.12.26", "title": "AFP: Турският президент пристигна в Чад"}
{"url": "http://www.focus-news.net/news/2017/12/26/2471182/nimh-utre-shte-bade-predimno-slanchevo-a-maksimalnite-temperaturi-shte-sa-mezhdu-9-i-14.html", "text": "През нощта над по-голямата част от страната ще бъде ясно и почти тихо. На места в низините и котловините ще се образува мъгла или ниска слоеста облачност, които в Югоизточна България ще се задържат почти през целия ден. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Евгения Егова. Над останалата част от страната през деня ще бъде предимно слънчево. Ще духа слаб южен вятър. Минималните температури ще са между минус 3° и 2°, малко по-високи по Черноморието; максималните ще са между 9° и 14°, в районите с мъгла малко по-ниски. Атмосферното налягане ще се понижава и към края на деня вече ще е близко до средното за декември.\r\nПо Черноморието ще преобладава слънчево време. В сутрешните часове на отделни места ще се образува ниска облачност или мъгла, по-трайни в южните райони. Ще духа слаб вятър от югозапад. Максималните температури на въздуха ще са 10°-12°. Температурата на морската вода е 8°-10°. Вълнението на морето ще бъде 2-3 бала.\r\nНад планините ще бъде предимно слънчево. Ще духа умерен, по високите и открити части до силен вятър от югозапад. Максималната температура на височина 1200 метра ще е около 6°, на 2000 метра – около 0°.\r\nВ четвъртък вятърът от юг-югозапад ще се усили, в източните райони ще е умерен, температурите ще са още малко по-високи. Облачността ще се увеличи и на отделни места, главно в Южна България, ще превали дъжд.  В петък от северозапад ще прониква студен въздух. Ще има значителна облачност и на места ще превали дъжд, в планинските райони  - сняг. В събота все още превалявания от дъжд и сняг ще има в Източна България, а над западните райони облачността ще се разкъсва и ще намалява.", "date": "2017.12.26", "title": "НИМХ: Утре ще бъде предимно слънчево, а максималните температури ще са между 9° и 14°"}
{"url": "http://www.focus-news.net/news/2017/12/26/2471183/sport-seltik-pobedi-dandi-s-20-kato-gost-i-e-s-11-tochki-prednina-na-varha-v-shotlandiya.html", "text": "Селтик увеличи преднината си на върха в шотландската Висша лига до 11 точки, след като победи с 2:0 в гостуването си на Дънди, в мач от 21-ия кръг на местното първенство. Противниците им остават на 10-ото място от 12 отбора и ще се борят за оцеляването си през втората част от сезона. Втори във временното класиране е Абърдийн с 39 точки и мач по-малко, а трети са Глазгоу Рейнджърс с 36, също с мач по-малко.", "date": "2017.12.26", "title": "Спорт: Селтик победи Дънди с 2:0 като гост и е с 11 точки преднина на върха в Шотландия"}
{"url": "http://www.focus-news.net/news/2017/12/26/2471184/plovdiv-zhitelite-na-asenovgrad-shte-posreshtnat-2018-godina-na-tsentralniya-ploshtad-s-novogodishna-nazdravitsa-i-praznichni-ilyuminatsii.html", "text": "Жителите на Асеновград ще посрещнат 2018 година на централния площад „Акад. Николай Хайтов“ с празнична програма. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите й празничната програма в новогодишната нощ ще започне в 23.00 часа, като жителите и гостите на Асеновград ще се забавляват с музиката на орк. „Калофер“. „Оркестърът не е гостувал на града до този момент и ние с радост ще ги посрещнем. Очаква ни много музика, новогодишна наздравица със станимашки мавруд, а в полунощ – празнични илюминации“, каза още Костова. Тя добави, че със събитията в новогодишната нощ завършва празничната декемврийска програма на Община Асеновград, която започна още на 6 декември с коледен концерт.\r\n„Посрещаме 2018 година с очакване да се случат още по-добри неща“, посочи експертът в отдел „Култура“ на Общината.\r\nТони МИХАЙЛОВ", "date": "2017.12.26", "title": "Пловдив: Жителите на Асеновград ще посрещнат 2018 година на централния площад с новогодишна наздравица и празнични илюминации"}
{"url": "http://www.focus-news.net/news/2017/12/26/2471185/tass-ispanskoto-mvr-izteglya-politsaite-izprateni-v-kataluniya-predi-referenduma.html", "text": "Министерството на вътрешните работи на Испания реши постепенно да изтегли частите на Гражданската гвардия и националната полиция от Каталуния, където бяха изпратени преди референдума за независимост на областта, предава ТАСС, като се позовава на публикация на испанската новинарска агенция Europa Press.\r\nСпоред нея, полицейските части трябва да напуснат автономната област до 30 декември.Агенция „Фокус“ припомня:\r\nПравоохранителните органи бяха изпратени в Каталуния от различни части на Испания на 22 септември, за да подкрепят намиращите се там части на полицията – една седмица преди провеждането на референдума за независимост на региона, който Мадрид определи като незаконен.\r\nПревод и редакция:", "date": "2017.12.26", "title": "ТАСС: Испанското МВР изтегля полицаите, изпратени в Каталуния преди референдума"}
{"url": "http://www.focus-news.net/news/2017/12/26/2471186/sliven-sportnite-klubove-v-obshtinata-mogat-da-kandidatstvat-za-finansirane-za-sledvashtata-godina-do-15-yanuari.html", "text": "Спортните клубове в Сливен могат да кандидатстват за финансиране за следващата година до 15 януари. Това съобщиха от Община Сливен. Спортни клубове, изпуснали срока за кандидатстване, както и новорегистрираните през годината, не могат да ползват финансова помощ. Броят на кандидатстващите клубове е неограничен. Единствено е важно тяхната информираност и отговаряне на съответните критерии. Средствата се разпределят съобразно Наредбата за условията, критериите и реда за финансово подпомагане на спортни клубове и други дейности, свързани с направленията за физическата култура и спорта в Община Сливен, която е публична и достъпна за всеки, който проявява интерес. Наредбата е приета с решение на Общински съвет - Сливен на 27 август 2015г.\r\nПраво за финансовото подпомагане имат спортни клубове по смисъла на чл. 11 от Закона за физическото възпитание и спорт и трябва да отговарят на  условия, подробно описани в Наредбата. Едно от тези условия е да имат треньори с професионална правоспособност и квалификация, да водят активен тренировъчен процес и да участват в състезания, включени в държавния и международен календар на съответната федерация, да не събират такси от деца и младежи, да нямат задължения към общината и държавата, да водят отчетност и др. Размерът на финансовото подпомагане се определя въз основа на постигнатите резултати през изминалата календарна година. Всички подадени документи за  2017  г. бяха разгледани от експертна комисия и допуснати за финансиране. Всички субсидии са изплатени, въпреки огромните финансови проблеми, които изскочиха в последното тримесечие. Всеки спортен клуб, който отговаря на критериите, може да подаде необходимите документи, които се входират в деловодството на общината.", "date": "2017.12.26", "title": "Сливен: Спортните клубове в общината могат да кандидатстват за финансиране за следващата година до 15 януари"}
{"url": "http://www.focus-news.net/news/2017/12/26/2471187/ria-novosti-teroristite-svaliha-siriyski-voenen-samolet.html", "text": "Терористи са свалили сирийски военен самолет в околностите на град Хама и пилотът му е загинал, предава РИА Новости, като се позовава на информация от сирийската държавна агенция SANA.\r\nРуските представители в комисията по примирието в Сирия са регистрирали десет нарушения на режима за прекратяване на огъня. Повечето случаи са били в райони, контролирани от терористичната групировка „Джебхат ан Нусра“.\r\nПревод и редакция:", "date": "2017.12.26", "title": "РИА Новости: Терористите свалиха сирийски военен самолет"}
{"url": "http://www.focus-news.net/news/2017/12/26/2471203/tass-nursultan-nazarbaev-pozdravi-vladimir-putin-za-uspeshnata-operatsiya-na-ruskite-vks-v-siriya.html", "text": "Президентът на Казахстан Нурсултан Назърбаев поздрави от сърце руския лидер за успешната операция на руските Военно-космически сили(ВКС) в Сирия, предава ТАСС, цитирайки думите на казахстанския лидер, изказани по време на неформалната среща на лидерите на страните от Общността на независимите държави(ОНД).\r\n„Вие успешно завършихте (операцията), това беше извършено под вашето лично ръководство. Поздравявам ви от сърце. Това беше важно за Русия, беше важно за всички нас, както и за целия свят. Вие говорихте за това, когато бяхте там, във военната база“, заяви Назърбаев.\r\nОсвен това той отбеляза, че през изминалата година в държавите от ОНД „е царил мир и спокойствие и хората са можели да живеят и работят, да отглеждат деца и са били сигурни в своето бъдеще“.\r\nПревод и редакция:", "date": "2017.12.26", "title": "ТАСС: Нурсултан Назърбаев поздрави Владимир Путин за успешната операция на руските ВКС в Сирия"}
{"url": "http://www.focus-news.net/news/2017/12/26/2471204/vratsa-dva-avtomobila-sa-se-sblaskali-chelno-na-glaven-pat-e-79-pri-mezdra.html", "text": "Два автомобила са се сблъскали челно на главен път Е-79 при Мездра под моста на отбивката от главния път. За тежката катастрофа съобщи слушател на Радио „Фокус“.", "date": "2017.12.26", "title": "Враца: Два автомобила са се сблъскали челно на главен път Е-79 при Мездра"}
{"url": "http://www.focus-news.net/news/2017/12/26/2471205/vladimir-putin-stranite-ot-ond-shte-ukrepvat-stabilnostta-i-sigurnostta-i-shte-zasilvat-integratsiyata-pomezhdu-si.html", "text": "Президентът на Русия Владимир Путин заяви, че страните от Общността на независимите държави (ОНД) ще продължат да работят за решаването на задачите в социално-икономическото развитие и в бъдеще, както и за укрепването на стабилността и сигурността на държавите от ОНД, предава ТАСС, като се позовава на думите на руския президент, изказани по време на неформалната среща на лидерите на страните от ОНД.\r\n„Убеден съм, че бъдещото задълбочаване на сътрудничество в рамките на ОНД в най-различни области, отговаря на коренните интереси на нациите на нашите страни. Заедно ще работим за решаването на задачите в социално-икономическото развитие, които стоят пред нас, както и за укрепването на стабилността и сигурността на нашите държави“, увери руският лидер.\r\n„Радвам се, че успяхме да се съберем в навечерието на Нова година и, както се разбрахме, да разгледаме резултатите от нашата съвместна работа в рамките на ОНД през изминалата година в неформална обстановка. Успяхме да поговорим за перспективните планове, стоящи пред нас, както и да обсъдим въпроси от регионалния и глобалния дневен ред“, заяви Путин.\r\nТой отбеляза значителния ръст на товарооборота между страните. „Според данните за първите девет месеца, той се е увеличил с почти една четвърт“, подчерта руският държавен глава.\r\nСпоред думите на Путин, голяма част от усилията за последната работна година са били насочени към интеграцията между страните, отстраняването на бариерите за придвижването на услугите, както и към борбата с тероризма. „Страните от ОНД засилват взаимодействието си в борбата с тероризма, трансграничната престъпност и наркотрафика“, отбеляза Путин.\r\nПревод и редакция:", "date": "2017.12.26", "title": "Владимир Путин: Страните от ОНД ще укрепват стабилността и сигурността, и ще засилват интеграцията помежду си"}
{"url": "http://www.focus-news.net/news/2017/12/26/2471206/pazardzhik-ou-svesht-nedelyo-ivanov-v-selo-poibrene-e-opredeleno-za-zashtiteno-uchilishte.html", "text": "Основно училище „Свещ. Недельо Иванов“ в село Поибрене бе добавено в Списъка със защитените детски градини и училища за учебната 2017/2018 година, съобщи за Радио „Фокус“ – Пазарджик Радка Костуркова от общинската администрация в Панагюрище. Тя обясни, че предложението е направено от кмета на община Панагюрище, прието с Решение на Общински съвет – Панагюрище и след извършени проверки от РУО-Пазарджик и анализ на информацията от информационната карта на училището. „С Решение на Министерски съвет бе приет Списък със защитените детски градини и училища за учебната 2017/2018 година, част от който е Основно училище „Свещеник Недельо Иванов“, село Поибрене“, допълни Костуркова.\r\nВаня НИКОЛОВА", "date": "2017.12.26", "title": "Пазарджик: ОУ „Свещ. Недельо Иванов“ в село Поибрене е определено за защитено училище"}
{"url": "http://www.focus-news.net/news/2017/12/26/2471207/sport-livarpul-pobedi-suonzi-s-50.html", "text": "Завърши и последният среща за днес от програмата на 21-ия кръг на английската Висша лига. Ливърпул победи Суозни с 5:0, в мач игран на „Анфийлд“ и се изкачи на четвърто място във временното класиране, събирайки актив от 38 точки. Суонзи продължава да е на последното 20-о място с 13 точки.", "date": "2017.12.26", "title": "Спорт: Ливърпул победи Суонзи с 5:0"}
{"url": "http://www.focus-news.net/news/2017/12/26/2471208/slavyanka-simitchiyska-inspektsiya-po-truda-blagoevgrad-prez-noemvri-sme-izvarshili-187-proverki-po-spazvane-razporedbite-na-trudovoto-zakonodatelstvo.html", "text": "През месец ноември сме извършили 187 проверки по спазване разпоредбите на трудовото законодателство. Това каза за Радио „Фокус“ – Пирин Славянка Симитчийска, директор на Дирекция „Инспекция по труда“ – Благоевград. „От извършените проверки, 59 броя са последващи, за да се установи дали са изпълнени предписанията, дадени при предходните проверки“, каза Симитчийска. По думите й във връзка с постъпили сигнали от граждани, свързани с неизплатени обезщетения за неспазено предизвестие или за неизползван платен годишен отпуск при прекратяване на трудовото правоотношение, са извършени 16 проверки“, каза още Симитчийска. Тя уточни още, че са извършени 12 проверки по искане на работодатели за регистриране на трудов договор, когато е пропуснат тридневния срок за регистрацията му. Извършени са и 3 проверки на рискови обекти, които подлежат на периодичен контрол.\r\nЛора КАЛЧЕВА", "date": "2017.12.26", "title": "Славянка Симитчийска, „Инспекция по труда“ – Благоевград: През ноември сме извършили 187 проверки по спазване разпоредбите на трудовото законодателство"}
{"url": "http://www.focus-news.net/news/2017/12/26/2471209/ognyan-tsenkov-kmet-na-vidin-nad-100-sa-kulturnite-sabitiya-s-mesten-regionalen-natsionalen-i-mezhdunaroden-harakter-proveli-se-v-obshtinata-prez-2017-g.html", "text": "Над 100 са културните събития с местен, регионален, национален и международен характер, провели се в общината през 2017 г., каза за Радио „Фокус“ – Видин Огнян Ценков, кмет на Община Видин. Той посочи, че през тази година се е провел  Петият фестивал на изкуствата „Дунавски вълни“, който е уникален синтез от традиционни и модерни изкуства. „По време на този фестивал Видин отново се превърна в сцена за талантливи творци - музиканти, певци, художници, театрали, циркови артисти, фолклорни изпълнители от цялата страна, както и гости от съседни държави“, каза Огнян Ценков. \r\nКметът добави, че в 11-ото издание на Международния фолклорен фестивал „Танци край Дунава”, организиран и тази година от читалище „Цвят 1870”, са представили своето изкуство професионални фолклорни състави от гр. Зайчар - Сърбия, гр. Дробета-Турну Северин -Румъния, както и домакините – Представителен фолклорен ансамбъл и Детски танцов състав при читалище „Цвят“. Общият брой на участниците е бил над 120 танцьори, певци и инструменталисти. „С великолепния спектакъл „По Видинските мегдани“ отбелязахме 45-годишния юбилей на видинския Ансамбъл за народни песни и танци „Дунав“, който заслужено получи националната награда за музикално и танцово изкуство „Кристална лира 2017” в категория „Музикален фолклор“. Като кмет на Община Видин получих лично наградата по време на тържествена церемония, която се проведе в Деня на народните будители в залата на Държавен музикален и балетен център – София“, допълни кметът Огнян Ценков.\r\nАнна ЛОЗАНОВА", "date": "2017.12.26", "title": "Огнян Ценков, кмет на Видин: Над 100 са културните събития с местен, регионален, национален и международен характер, провели се в общината през 2017 г."}
{"url": "http://www.focus-news.net/news/2017/12/26/2471210/prezidentat-na-azerbayzhdan-rusiya-e-stabilizirasht-faktor-i-ima-ogromen-avtoritet-po-sveta.html", "text": "Президентът на Азербайджан Илхам Алиев заяви, че Русия е стабилизиращ фактор в световен мащаб и играе една от водещите роли в международните отношения, предава ТАСС, като се позовава на думите на азербайджанския лидер, изказани по време на неформалната среща на лидерите на страните от Общността на независимите държави(ОНД).\r\n„Русия е страната, обединяваща ОНД, главната страна на обединението, затова, естествено, позитивните процеси, които се случват в Русия, се отразяват по същия начин и на всички страни-членки. Под ръководството на Владимир Путин, Русия стигна до много големи успехи в социално-икономическото развитие, Русия има голям авторитет на международната арена и днес играе една от водещите роли в международните отношения“, заяви Алиев.\r\n„Под вашето ръководство (на президента Путин) беше осигурена обществено-политическа стабилност, опираща се на обществено съгласие. Естествено, в Азербайджан никой няма съмнение, че руският народ ще направи правилния избор. Ние много добере знаем, че успешното развитие на двустранните отношения е свързано с вашето име“, добави още Алиев.\r\nАзербайджанският лидер отбеляза, че без обществено-политическата стабилност няма как да бъде постигнат успех. „През последните години се нагледахме на достатъчно кървави събития, сблъсъци, неприязън, междурелигиозни борби, междуконфесионални противоречия и етнически конфликти и затова цялата тази международна панорама изразява одобрението си за курса, който осъществявате, защото днес Русия е стабилизиращ фактор в световен мащаб“, подчерта Илхам Алиев.\r\nПревод и редакция:", "date": "2017.12.26", "title": "Президентът на Азербайждан: Русия е стабилизиращ фактор и има огромен авторитет по света"}
{"url": "http://www.focus-news.net/news/2017/12/26/2471211/plovdiv-gasta-magla-zatrudnyava-dvizhenieto-po-mnogo-ot-osnovnite-napravleniya-v-oblastta-vidimostta-e-do-50-metra.html", "text": "Гъста мъгла затруднява движението по много от основните направления в Пловдивска област, предаде репортер на Радио „Фокус“ – Пловдив. Видимостта е 50 метра в района на Асеновград и Карлово, също в района на проходите Троян-Кърнаре, Козница и Стражата. До 50 метра е намалена видимостта и по участъка на АМ „Тракия“ в областта. По думите на дежурния в Областното пътно управление до момента не са постъпвали сигнали за пътнотранспортни произшествия. Той призова водачите да шофират внимателно и със съобразена скорост, поради повишен риск от сериозни пътни инциденти. Дежурният предупреди, че температурите са отрицателни и продължават да падат, което в комбинация с мъглата ще доведе до поледици. \r\nГъста мъгла има и в град Пловдив. Видимостта по пътищата е до 30-50 метра. Пътищата в града са мокри. \r\nТони МИХАЙЛОВ", "date": "2017.12.26", "title": "Пловдив: Гъста мъгла затруднява движението по много от основните направления в областта, видимостта е до 50 метра"}
{"url": "http://www.focus-news.net/news/2017/12/26/2471212/tass-prezidentat-na-azerbaydzhan-ne-se-samnyava-v-pobedata-na-vladimir-putin-na-prezidentskite-izbori-v-rusiya-prez-2018-godina.html", "text": "Президентът на Армения Серж Саргсян пожела на руския си колега Владимир Путин успех на президентските избори в Русия, предстоящи през март следващата година, като той „не се съмнява в победата му“, предава ТАСС, като се позвава на думите изказани от арменския държавен глава, по време на неформалната среща на лидерите на страните от Общността на независимите държави(ОНД).\r\n„През тази година, положителните тенденции в икономиката на Русия повлияха много положително и на работите у нас. Ние всички сме взаимосвързани“, заяви Саргсян.\r\n„Желаем ви(на Путин) успех догодина. Никой не се съмнява във вашия успех. Искам всичко да се развие в полза на руския народ и на нашата дружба“, добави арменският президент.\r\nПревод и редакция:", "date": "2017.12.26", "title": "ТАСС: Президентът на Азербайджан не се съмнява в победата на Владимир Путин на президентските избори в Русия през 2018 година"}
{"url": "http://www.focus-news.net/news/2017/12/26/2471213/the-new-york-times-korenite-na-polskata-saprotiva-sreshtu-evropeyskiya-sayuz.html", "text": "В 15:30 следобед в събота, слънцето вече залязва над Варшава. Времето, през което тук грее слънцето, се определят от наклона на земята, позицията на Полша в Северното полукълбо и сезона, пише авторитетното американско издание The New York Times.\r\nНо ранния час на залеза е заради нещо друго. Искреното желание да страната да бъде част от Европа, след като се откъсна от орбитата на влияние на СССР.\r\nДесетилетия наред, Съветският съюз спазва непроменящо се часово време и часовникът се е движил преди слънцето. Но поляците не желаят руснаците да им казват кога завършва денят. Дори и с цената на това да свикнат с тъмнината в следобедните часове, те ще продължат да бъдат по европейско време, защото това за тях означава, че са част от Европейския съюз.\r\nНо миналата седмица Полша се противопостави на същността на това да си европеец, когато прие спорните реформи в съдебната си система, поставяйки съдилищата под контрола на управляващата партия „Право и справедливост“. Тази мярка предизвика безпрецедентен отговор от страна на Съюза.\r\nЗа първи път Европейската комисия използва най-крайната заплаха в арсенала си, за да се опита да спре реформите. Тя задейства член 7 от Договора на ЕС, който позволява да отнеме правото на глас на Полша. Тя обвини правителството във Варшава в опит за подкопаване на основните демократични ценности.\r\nНезависимо от това, президентът на Полша Анджей Дуда одобри мерките и утвърди закона.\r\nВсе пак, това продължава да е нация, която иска да е със Запада. Дори и факта, че управляващата партия определи еврократите в Брюксел като елитисти и ги унизи не променя това, че страната зависи от финансовата подкрепа, която получава заради членството си в НАТО и ЕС.\r\nНо не само съпротивата срещу Брюксел поставя полската демокрация под въпрос, твърдят някои от критиците на съдебната реформа. Тя е поставена пред предизвикателство и заради това, че се създава впечатление, че Блокът не може да се оправи със страните, излезли от релсите на демокрацията. Ако ЕС се провали в опита си да поправи поведението на полското правителство, други нации със свои собствени лидери популисти, като например Чешката република и Румъния, ще съберат смелост да начертаят свой собствен политически курс, различен от този на ЕС.\r\nПревод и редакция:", "date": "2017.12.26", "title": "The New York Times: Корените на полската съпротива срещу Европейския съюз"}
{"url": "http://www.focus-news.net/news/2017/12/26/2471214/samolet-e-katsnal-izvanredno-na-letishte-sofiya.html", "text": "Самолет на „Луфтханза” е кацна извънредно на Летище \"София\", съобщи NOVA, позовавайки се на свои източници. Машината пътувала от Тел Авив към Мюнхен. По първоначална информация преждевременното приземяване се наложило, тъй като се задействала сигнализацията за дим на борда. Оказало се обаче, че пушек няма.\r\nВсе пак експерти извършват проверка на самолета. Като мярка за сигурност машината е спряна далеч от сградите на аерогарата. Пътниците са свалени на \"Терминал 2\".", "date": "2017.12.26", "title": "Самолет e кацнал извънредно на Летище \"София\""}
{"url": "http://www.focus-news.net/news/2017/12/26/2471215/global-timeskitay-ikonomicheska-agresiyai-ne-i-ot-kitay.html", "text": "Преди няколко години, когато китайският строителен предприемач Ван Жанлин поиска да придобие значителен дял в Paramount Studios и в други американски компании от развлекателната индустрия, основно от Холивуд, много конгресмени се раздразниха и поискаха от Комитета за чуждестранните инвестиции на САЩ да разгледа подробно китайските инвестиции в страната, в прикрит опит за предпазване на т.нар. национална сигурност, пише китайското правителствено издание Global Times, изразяващо позицията на Китайската комунистическа партия(ККП) по външнополитическите въпроси.\r\nОт този момент нататък, китайските инвестиции в САЩ намаляха значително, въпреки че здравия разум показва, че всяка модерна икономика има нужда от инвестиции, като най-краткия път към създаването на работни места и растеж.\r\nВъв Вашингтон, някои политици винаги твърдят, че Китай може да се възползва от дълбоките си джобове, за да започне „икономическа агресия“ срещу САЩ, определение, което се появи в новата Стратегия за национална сигурност на администрацията на Доналд Тръмп, в която, за учудване на мнозина, Китай е посочен като стратегически противник.\r\nОгромната разлика при Китай е, че страната винаги е приветствала чужди инвестиции. След реформите и отварянето през 1979 година, редица американски корпорации, включително известни имена като GM, Ford, Apple, Microsoft, Disney и Uber (както и хиляди други), вложиха милиарди в страната, за да се възползват от бързо растящия пазар на китайските потребители.\r\nКитай знае добре, че чуждите инвестиции са допринесли много за растящата му икономика.\r\nПревод и редакция:", "date": "2017.12.26", "title": "Global Times(Китай): Икономическа агресия? Не и от Китай!"}
{"url": "http://www.focus-news.net/news/2017/12/26/2471216/kyustendil-bez-promyana-shte-ostane-taksata-za-bitovi-otpadatsi-v-obshtinata-za-2018-godina.html", "text": "Без промяна ще остане таксата за битови отпадъци в община Кюстендил за 2018 година. Това каза пред Радио „Фокус” – Кюстендил Михаела Крумова, председател на Общински съвет – Кюстендил. Таксата остава в размер на 1,4 промила върху данъчната оценка на имотите. 0,7 промила са за сметосъбиране и за сметоизвозване, 0,4 промила са за обезвреждане на битовите отпадъци, а останалата част от таксата е за поддържане на чистотата на териториите за обществено ползване. Извън територията на град Кюстендил таксата за 2018 година ще бъде в размер на 2 промила. Жителите на 14 от селата в общината ще бъдат освободени от таксата, а в други четири населени места таксата ще бъде от 1 промил върху данъчната оценка на сградите. Определени са и 31 села, където таксата е от 1,1 промила за жилищни и вилни имоти и от 1,1 промила за нежилищни имоти.\r\nВенцеслав ИЛЧЕВ", "date": "2017.12.26", "title": "Кюстендил: Без промяна ще остане таксата за битови отпадъци в общината за 2018 година"}
{"url": "http://www.focus-news.net/news/2017/12/26/2471217/sport-otborat-na-plamen-konstantinov-lokomotiv-novosibirsk-zagubi-ot-zenit-sankt-peterburg-s-23-geyma.html", "text": "Отборът на българският национален селекционер Пламен Константинов Локомотив (Новосибирск) загуби домакинството си на Зенит (Санкт Петербург) с 2:3 гейма, в мач от 15-ия кръг на руската Суперлига. Въпреки това отборът на Константинов запази 4-ата си позиция във временното класиране, докато противникът му е пети.", "date": "2017.12.26", "title": "Спорт: Отборът на Пламен Константинов Локомотив (Новосибирск) загуби от Зенит (Санкт Петербург) с 2:3 гейма"}
{"url": "http://www.focus-news.net/news/2017/12/26/2471218/predstoyashti-mezhdunarodni-sabitiya-za-27-dekemvri-agentsiya-fokus.html", "text": "*** Украйна и непризнатите Луганска и Донецка народни републики трябва да обменят по 380 военнопленници\r\n***Турският президент Реджеп Таийп Ердоган ще посети Тунис\r\n***Либерия избира президент\r\n***", "date": "2017.12.26", "title": "Предстоящи международни събития за 27 декември ( Агенция „Фокус“ )"}
{"url": "http://www.focus-news.net/news/2017/12/26/2471219/the-jerusalem-post-rusiya-i-iran-iskat-da-zaobikolyat-sanktsiite-na-sasht-kato-integrirat-bankovite-si-sistemi.html", "text": "Централната банка на Иран е все по-зависима от руската помощ за заобикалянето на американските санкции срещу страната, пише израелското издание The Jerusalem Post.\r\nСпоред публикации в иранските медии от вторник, високопоставени ирански банкери финализират споразумение с руските си колеги за интегриране на системите за банковите карти на двете страни – „стратегия, която и двете страни се надяват, че ще ги имунизира срещу бъдещи финансови санкции на САЩ“.\r\nПревод и редакция:", "date": "2017.12.26", "title": "The Jerusalem Post: Русия и Иран искат да заобиколят санкциите на САЩ като интегрират банковите си системи"}
