{"url": "http://www.focus-news.net/news/2019/08/01/2685999/burgas-zapochva-preasfaltiraneto-na-kolovozite-po-bul-zahariy-stoyanov-za-smetka-na-izpalnitelya.html", "text": "За кратко време след основния ремонт на бул. \"Захарий Стоянов\", основната входно-изходна артерия на к-с \"Меден рудник\", в един участък от около 50 метра върху пътя се образуваха коловози. Община Бургас не приема изложените от фирмата изпълнител доводи, че единствената причина за деформацията са преминаващите оттам претоварени тежкотоварни автомобили.  Това съобщиха от пресцентъра на  Община Бургас  . Затова от утре, петък, след 09.00 часа започва възстановяване и подсилване на този участък, който се намира в средната лента за движение на бул. \"Захарий Стоянов\", преди кръстовището с ул. \"Георги Попаянов\", в посока Пътен възел Юг. Ремонтът ще продължи до 16 часа в неделя и ще бъде извършен за сметка на изпълнителя, тъй като обектът все още не е приет от Общината за завършен. Пълно затваряне на пътя не се налага. \r\nМеждувременно кметът Димитър Николов поиска извънредни проверки от Изпълнителна агенция \"Автомобилна администрация\" и компетентните служби на Агенция Пътна Инфраструктура, в чиито правомощия е да следят за изрядността на товарните автомобили (https://www.burgas.bg/bg/news/details/1/39071). През цялото лято техните инспектори трябва да осъществяват засилен контрол при входовете и изходите, както и на територията на града, като замерват на терен с мобилни кантари колко са натоварени камионите. \r\nКметът отправи своя призив на 1 юли. Компетентните служби съобщиха, че до днес, 1 август, са проверени 117 тежкотоварни автомобила. Установените нарушения с претоварване, което вреди на пътната настилка, са 21, повечето именно по маршрута, минаващ през бул. \"Захарий Стоянов\" към пристанището. На нарушителите са съставени актове. Проверките продължават.", "date": "2019.08.01", "title": "Бургас: Започва преасфалтирането на коловозите по бул. „Захарий Стоянов“ за сметка на изпълнителя"}
{"url": "http://www.focus-news.net/news/2019/08/01/2686000/sofiya-stolichni-politsai-sa-zadarzhali-38-godishna-kriminalno-proyavena-zhena-za-pritezhanie-i-razprostranenie-na-narkotitsi.html", "text": "Столични полицаи са задържали 38-годишна криминално проявена жена за притежание и разпространение на наркотици. Това съобщиха от пресцентъра на  МВР . На 26 юли служители от сектор „Наркотици“ - СДВР получили сигнал за разпространение на наркотични вещества в района на кв. „Дружба“.  При извършени процесуално-следствени действия в дома на жената те намерили и иззели 12 полиетиленови топчета, две бучки бяло прахообразно вещество, обвити в полиетилен, 4 таблетки, множество пликчета - тип „спейсбек“, с вещество на кристалчета и зелена тревиста маса, топче с кафяво прахообразно вещество, пистолет, два пълнителя и боен патрон. След направена експертна справка е установено, че веществата са амфетамин – 33.73  грама, марихуана – 0.51 грама, хероин - 0.38 грама и екстази - 1.55 грама. Материалите са докладвани в Софийска градска прокуратура и задържаната е привлечена като обвиняема. Наложена й е мярка за неотклонение „парична гаранция“ в размер на 1000 лева.", "date": "2019.08.01", "title": "София: Столични полицаи са задържали 38-годишна криминално проявена жена за притежание и разпространение на наркотици"}
{"url": "http://www.focus-news.net/news/2019/08/01/2686099/pleven-na-patya-dolni-dabnik-iskar-v-platnoto-posoka-iskar-ima-padnalo-darvo.html", "text": "На пътя Долни Дъбник – Искър в платното посока Искър има паднало дърво, съобщи слушател на Радио „Фокус“. Няма поставена сигнализация, шофьорите да се движат с повишено внимание.", "date": "2019.08.01", "title": "Плевен: На пътя Долни Дъбник – Искър в платното посока Искър има паднало дърво"}
{"url": "http://www.focus-news.net/news/2019/08/01/2686003/yambol-letniyat-filmov-maraton-prodalzhava-tozi-uikend-s-toplo-i-za-koronata-i-stranata.html", "text": "Програмата на лятното кино продължава и този уикенд с две култови заглавия. В петъчната вечер на 2 август любителите на българското кино ще могат да се насладят на класиката „Топло“ (1978) по сценарий и режисура на Владимир Янчев. Това съобщиха от пресцентъра на  Община Ямбол . \r\nСюжетът ни среща с хората от софийската кооперация „Цар Крум“, които решават сами да си осигурят парно отопление. Договарят се с трима майстори и дори им предплащат услугата. И започва голямото пробиване на дупки в стените, в подове, по таваните. В един хубав ден майсторите изчезват, но дупките остават. Несгодите обаче сближат измамените и изнервени съкооператори… \r\nВ главните роли ще видим познатите на поколения българи актьори Стефан Данаилов, Стоянка Мутафова, Татяна Лолова, Григор Вачков, Наум Шопов, Георги Черкелов, Константин Коцев и др. Филмът е отличен с награда на Съюза на българските филмови дейци. \r\nНа 3 август, събота, жителите и гостите на града ще могат да се потопят в дълбоко емоционалния филм от Великобритания „За короната и страната“ (2014), който пресъздава следвоенна Англия с любов, но и с ясното съзнание за осакатяващите последици от остарялата класова система, която все още съществува, въпреки усещането, че страната е на ръба на нова епоха. Пропит е с откровена носталгия и ненатрапчиво усещане за загуба.", "date": "2019.08.01", "title": "Ямбол: Летният филмов маратон  продължава този уикенд с „Топло“ и „За короната и страната“"}
{"url": "http://www.focus-news.net/news/2019/08/01/2685998/stara-zagora-370-kg-kontrabanden-tyutyun-sa-otkriti-pri-proverka-v-lek-avtomobil-v-rayona-na-selo-rakitnitsa.html", "text": "Служители на ОДМВР-Стара Загора са установили голямо количество тютюн без акцизен бандерол. Това съобщиха от пресцентъра на  МВР . На 31 юли 2019 г., около 19.30 ч., при проверка на първокласен път ІІ-66 в района на село Ракитница екип на сектор „Пътна полиция” спрял лек автомобил, управляван от 45-годишен мъж от Пловдив. В колата пътувала и 47-годишна негова съгражданка. В рамките на извършената проверка е установено, че автомобилът бил натоварен с 37 чувала с общо 370 кг контрабанден тютюн. Образувано е бързо производство. Двамата са задържани за срок до 24 часа.", "date": "2019.08.01", "title": "Стара Загора: 370 кг контрабанден тютюн са открити при проверка в лек автомобил в района на село Ракитница"}
{"url": "http://www.focus-news.net/news/2019/08/01/2686001/ria-novosti-stsenariyat-na-posledniya-epizod-na-igra-na-tronove-stana-obshtodostapen.html", "text": "Сценарият на последния епизод на сериала „Игра на тронове“ бе официално публикуван на сайта на наградите „Еми“, съобщава  РИА Новисти .  \r\nТака всеки желаещ ще може да прочете в детайли сюжета на противоречивия сред феновете финален епизод и най-вече, коментира руската агенция, последната сцена с участието на Денерис Таргариен.  \r\nПо мнението на множество фенове, в текста има и места, които нямат никакъв смисъл. За такъв пример може да бъде посочен откъсът с Дрогон и Джон Сноу, като много привърженици на хита на HBO смятат, че драконът е трябвало да убие Джон.  \r\nВодещите шоуто Дейвид Бениоф и Даниел Уейс са номинирани за награда „Еми“ за сценарий на сериал в категория „драма“.  \r\n : Цанко Цолов", "date": "2019.08.01", "title": "РИА Новости: Сценарият на последния епизод на „Игра на тронове“ стана общодостъпен"}
{"url": "http://www.focus-news.net/news/2019/08/01/2686004/dobrich-razsledvan-za-bludstvo-28-godishen-mazh-ostava-s-myarka-zadarzhane-pod-strazha.html", "text": "Състав на Окръжния съд в Добрич (ДОС) остави без уважение молбата на разследван за блудство за изменение на наложената му от Районния съд мярка за неотклонение задържане под стража, съобщиха от пресцентъра на  ДОС . 28-годишният мъж е привлечен като обвиняем по досъдебно производство на Първо РУ на МВР - Добрич за това, че на 23 юли т.г. е извършил действия с цел да възбуди и удовлетвори полово желание без съвкупление спрямо жена, която не е разбирала свойството и значението на извършеното. Според обвинението посегателството било извършено до велосипедна писта „Гарвана“ в градския парк на Добрич. Престъплението, за което е обвинен мъжът, се наказва с лишаване от свобода от три до десет години. Окръжният съд, след като се запозна с материалите по досъдебното производство и след преценка на доводите на страните, счете, че към момента не са настъпили нови обстоятелства, които да налагат промяна на вече взетата спрямо обвиняемия мярка за неотклонение. С оглед високата степен на обществена опасност на деянието, както и с цел да се предотврати възможността мъжът да се укрие или да извърши друго престъпление, съдът счете, че той трябва да остане задържан под стража. При постановяване на определението си съдебният състав взе предвид и данните, че задържаният е многократно осъждан. Постановеният съдебен акт е окончателен и не подлежи на обжалване и протест.", "date": "2019.08.01", "title": "Добрич: Разследван за блудство 28-годишен мъж остава с мярка „задържане под стража“"}
{"url": "http://www.focus-news.net/news/2019/08/01/2686006/", "text": "Временно движението по път I-7 Страхилица – Осеновец в район на с. Венец се осъществява в една лента, двупосочно поради пътно-транспортно произшествие. Това съобщиха от  Агенция \"Пътна инфраструктура\" . \r\nДвижението се регулира от \"Пътна полиция\". Необходимо е шофьорите да се движат със съобразена скорост и повишено внимание.", "date": "2019.08.01", "title": "Шумен: Временно движението по път I-7 Страхилица – Осеновец в район на с. Венец се осъществява в една лента, двупосочно поради пътно-транспортно произшествие"}
{"url": "http://www.focus-news.net/news/2019/08/01/2686010/burgas-obshtinata-izgradi-nova-moderna-sportna-ploshtadka-v-profesionalnata-gimnaziya-po-mehanotehnika-i-elektronika.html", "text": "Професионалната гимназия по механотехника и електроника е поредното училище, в което Община Бургас изгради нова модерна спортна площадка. Тя разполага с игрища за различни спортове и отговаря на най-съвременните стандарти за такъв тип обекти, съобщиха от пресцентъра  Общината . \r\nСпортната площадка е изградена със собствени средства на Община Бургас. Това не е единствената нова придобивка за училището. Професионалната гимназия, която има над 90-годишна история, разполага и с нови работилници, които се обзавеждат и оборудват с необходимата техника по европейски проект, спечелен от Общината. \r\nУчениците и преподавателите ще имат на разположение нови учебни дъски, метални шкафове за инструменти и работни маси. Това е най-мащабният ремонт и обновяване на учебната база от десетилетия насам. \r\nОт тази година в Професионалната гимназия по мехонетехника и електроника стартира нова учебна специалност „Авиационен техник“, като определените бройки за прием на ученици вече са запълнени. \r\nС модернизирането на учебната база и промените в образователната програма Община Бургас цели да създаде подходящи условия за обучението на добре подготвени кадри за нуждите на бизнеса.", "date": "2019.08.01", "title": "Бургас: Общината изгради нова модерна спортна площадка в Професионалната гимназия по механотехника и електроника"}
{"url": "http://www.focus-news.net/news/2019/08/01/2686008/ministarat-na-turizma-nikolina-angelkova-provede-rabotna-sreshta-s-rakovoditeli-i-chlenove-na-balgarskata-asotsiatsiya-na-profesionalistite-v-menidzhmanta-na-hoteli.html", "text": "Министърът на туризма Николина Ангелкова проведе работна среща с ръководители и членове на Българската асоциация на професионалистите в мениджмънта на хотели. Това съобщиха за  Агенция \"Фокус\"  от  пресцентъра на Министерството на туризма . Както личи от името на организацията, тя обединява представители на висшия мениджмънт на престижни хотели в София и в страната. Министър Ангелкова изтъкна важността на разнообразните туристически услуги, които България предлага, и открои ролята на специалистите за устойчивото им развитие и за качеството на продукта.", "date": "2019.08.01", "title": "Министърът на туризма Николина Ангелкова проведе работна среща с ръководители и членове на Българската асоциация на професионалистите в мениджмънта на хотели"}
{"url": "http://www.focus-news.net/news/2019/08/01/2686002/sreshtata-borisov-pendarovski-polititsite-da-ne-se-meshat-istoritsite-da-si-svarshat-rabotata.html", "text": "Македонският президент Стево Пендаровски прие по-рано в четвъртък българския премиер Бойко Борисов, а по време на срещата са обсъдени двустранните отношения, предава електронното издание  “МКД“ .  \r\nСпоред съобщение от пресслужбата на македонския държавен глава, двамата са отбелязали напредъка, който София и Скопие са постигнали в областта на икономиката, туризма, транспорта и комуникацията, както и образованието и отбраната. Пендаровски е изразил увереност за последващата работа на Общата мултидисциплинарна експертна комисия за исторически и образователни въпроси, която бе създадена по постановленията на Договора за приятелство, добросъседство и сътрудничество. Президентът призова политиците в двете страни да бъдат сдържани за да може историците успешно да решат всички проблеми, които комисията трябва да разгледа.  \r\n : Цанко Цолов", "date": "2019.08.01", "title": "Срещата Борисов-Пендаровски: Политиците да не се мешат, историците да си свършат работата"}
{"url": "http://www.focus-news.net/news/2019/08/01/2686005/premierat-borisov-se-sreshtna-s-prezidenta-na-republika-severna-makedoniya-stevo-pendarovski.html", "text": "България досега винаги е била последователна в подкрепата си за европейската перспектива на Република Северна Македония, отбеляза министър-председателят Бойко Борисов по време на срещата си в Скопие с президента на Република Северна Македония Стево Пендаровски. Това съобщиха от  правителствената информационна служба. \r\nБългарският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г. В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят Борисов. Българският премиер и президентът на Република Северна Македония се обединиха около разбирането, че политиците не трябва да се месят в работата на комисията.  \r\nПремиерът Борисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според българския министър-председател практическата работа, която следва от този документ може да донесе много позитивни резултати за двустранните ни отношения.  \r\nМинистър-председателят Борисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още премиерът Борисов. \r\nМинистър-председателят Бойко Борисов и президентът на Република Северна Македония Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни.", "date": "2019.08.01", "title": "Премиерът Борисов се срещна с  президента на Република Северна Македония Стево Пендаровски"}
{"url": "http://www.focus-news.net/news/2019/08/01/2686009/kazanlak-s-kniga-na-general-georgi-vazov-i-izlozhba-za-pametnika-na-svobodata-npm-shipka-buzludzha-otbelyazva-142-godini-ot-shipchenskata-epopeya.html", "text": "Национален парк – музей „ шипка – Бузлуджа” ще отбележи 142 години от Шипченската епопея с две събития, каза за  Радио „ Фокус”  директорът на Национален парк – музей „ Шипка – Бузлуджа” Чавдар Ангелов. Той поясни, че на 13 август съвместно с Литературно – художествен музей „ Чудомир” ще бъде представена книга, чийто автор е генерал Георги Вазов, един от братята на Иван Вазов. „ Това е едно изследване от Георги Вазов, бъдещия генерал, което той пише по поръчка на брат си Иван Вазов, тогава министър на просвещението”, поясни Ангелов. \r\nТемата на книгата е приносът на българския народ в освобождението на България по време на Руско – турската освободителна война. Д-р Ангелов подчерта, че е много интересна историята на ръкописа, който е бил неизвестен, до момента, в който преди няколко години бившият вече директор на музея на Иван Вазов в Сопот го открива и го публикува. По предварителна уговорка с Военно – историческия архив, където се съхранява самият ръкопис, в деня на представянето на книгата, ръкописът също ще бъде докаран в Казанлък, за да могат казанлъчани да добият представа за какво става въпрос.  \r\nНеслучайно за представянето на книгата е избрана датата 13 август – на тази дата генерал Георги Вазов умира през 1934 година, т.е. 13 дни преди тържественото откриване на Паметника на свободата. „ Той със сигурност е имал покана за това емблематично за цялата българска общественост събитие, а и генерал Георги Вазов е кръвно свързан с Казанлък, макар и да не е родом оттук, с факта, че по време на Балканската война и обсадата на Одринската крепост, той командва източния сектор на обсадата. И всъщност, под негово командване на 13 март 1913 година 23 Пехотен Шипченски полк извършва решителния пробив при форт Айваз Баба. Така че има много такива връзки, които ще концентрираме около датата 13 август и ще почетем паметта на един достоен български офицер”, подчерта д-р Чавдар Ангелов. \r\nПо повод годишнината на Шипченската епопея Национален парк – музей „ Шипка – Бузлуджа” откри изложба, свързана с 85-та годишнина от тържественото откриване и освещаване на Паметника на свободата на Шипка. Изложбата е посветена на хората, които са изградили Паметника на свободата – архитекти, строителни инженери, майстори – зидари, работници, които са имали отношение към изграждането на този монумент. „ Изложбата има за цел да представи техния труд, който сам по себе си е един подвиг, предвид възможностите и средствата, с които преди 85 години се е разполагало, за да бъде изграден един такъв величествен паметник”, поясни д-р Ангелов.  \r\nВ експозицията са включени материали, които са предоставени от фонда на Военно – историческия музей. За първи път в Казанлък са показани материали, които представят делото на един от легендарните строители на паметника Пеньо – Бомбето, които се съхраняват в Държавния архив в Търговище – майсторско свидетелство, други документи свързани с неговата работа като строител не само на Паметника на свободата, а и на други обекти на територията на цялата страна. Показани са и движими ценности от фонда на Национален парк – музей „ Шипка – Бузлуджа”. \r\nВ програмата на самия 24 август традиционно са включени и детските състезания, които се организират всяка година, по скоростно изкочване на стъпалата към Паметника на свободата, ще бъде проведен поредният Открит урок по родолюбие. На връх Шипка ще бъде направена и традиционната възтановка на събитията отпреди 142 години.  \r\nСлавяна ГАЙДАРОВА", "date": "2019.08.01", "title": "Казанлък: С книга на генерал Георги Вазов и изложба за Паметника на свободата НПМ „ Шипка – Бузлуджа” отбелязва 142 години от Шипченската епопея"}
{"url": "http://www.focus-news.net/news/2019/08/01/2686011/sliven-traditsionniyat-leten-sabor-karandila-pee-shte-se-provede-na-3-avgust.html", "text": "20-то юбилейно издание на Националния фолклорен събор-надпяване „Карандила пее“ ще се проведе от 09.30 часа на 3 август. Това съобщиха от пресцентъра на  Община Сливен . \r\nСъборът е традиционен и е част от културния календар на Община Сливен. Всяка година той събира представители на пенсионерските клубове от цялата страна, които споделят своя певчески опит и популяризират хубавата българска музика. За всеки изпълнител са предвидени сувенир и диплом за участие. \r\nПроявата се организира от Община Сливен и „Съюз на пенсионерите 2004“ – Сливен.", "date": "2019.08.01", "title": "Сливен: Традиционният летен събор „Карандила пее“ ще се проведе на 3 август"}
{"url": "http://www.focus-news.net/news/2019/08/01/2686012/tatyana-bozhinova-zam-oblasten-upravitel-na-pleven-oblastniyat-upravitel-vze-reshenie-bedstvenoto-polozhenie-na-teritoriyata-na-oblastta-da-ne-bade-prodalzheno.html", "text": "Областният управител взе решение бедственото положение на територията на областта да не бъде продължено. Това каза за  Радио „Фокус“  Татяна Божинова, зам. областен управител и председател на областна епизоотична комисия. ,,Вчера,  31 юли,  изтече срокът на обявеното бедствено положение на територията на област Плевен.  Няма регистрирани нови огнища на болестта в областта към днешна дата“, каза Татяна Божинова. \r\nВиолета Кръстева", "date": "2019.08.01", "title": "Татяна Божинова, зам. областен управител на Плевен: Областният управител взе решение бедственото положение на територията на областта да не бъде продължено"}
{"url": "http://www.focus-news.net/news/2019/08/01/2686007/kyustendil-mineralna-voda-s-temperatura-okolo-60-gradusa-e-otkrita-v-selo-bistritsa.html", "text": "Минерална вода с температура около 60 градуса е открита в село Бистрица. Това е станало ясно по време на провелата се презентация относно находището на минерална вода в региона съобщи за  Радио „Фокус” – Кюстендил  Христо Апостолов, пресаташе на Община Дупница. По думите му презентацията е представена от  специалиста в геотермалната наука професор доктор Костадин Щерев. Между 45-50 литра в секунда е дебитът, който тече в недрата под селото, а целта която ще се преследва с първата сонда е около 20-25 л/сек. Направена е  сондата, която ще  даде тази възможност, за да има максимално голям дебит, с необходимите материали, които да не я калцират с времето. Това ще бъде първата такава, но за да се хване и останалото количество, ще трябва поне още една точка. Финансирането е на 100% от Община Дупница. Около 690-700 хиляди лева струва самият сондаж, както и още около 150 хиляди са нужни за следсондажните дейностите, или - общо около 1 млн. лв. \r\nВенцеслав ИЛЧЕВ", "date": "2019.08.01", "title": "Кюстендил: Минерална вода с температура около 60 градуса е открита в село Бистрица"}
{"url": "http://www.focus-news.net/news/2019/08/01/2685795/predstoyashti-sabitiya-v-stranata-za-1-avgust-agentsiya-fokus.html", "text": "*** \r\n \r\nОт 11.00 часа Университетската АГ болница „Майчин дом“ отваря специализиран кабинет за консултации по кърмене и по всички въпроси, свързани с естественото хранене на новородените. \r\n \r\n*** \r\n \r\nОт 11.00 часа в централата на КНСБ - залата на 11-ия етаж, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция на теми: „Пореден епизод от сериала „Енергийна катастрофа в България 2019“: може ли България да остане на тъмно? Връщането на ядрената заплаха в Европа“.  \r\n \r\n*** \r\n \r\nОт 13.00 часа 9 състав на Специализирания наказателен съд ще гледа делото срещу Златко К., Виктор М. и Николай М., обвинени в участие в ръководството на престъпна организация или група. \r\n \r\n*** \r\n \r\nОт 17.00 час в сградата на Българската търговско-промишлена палата (ул. “Искър” 9) ще се състои церемония по награждаване на търговско-икономическите съветници на България зад граница. \r\n \r\n*** \r\n \r\nОт 18.00 часа Националната художествена академия ще отвори Лятна академия за деца и ученици за десети път.  \r\n \r\n*** \r\n \r\nОт 18.30 часа на бул. „Черни връх” 2 ще бъде представена изложбата Археология на забравата в Софийски арсенал – Музей за съвременно изкуство. \r\n \r\n*** \r\n \r\nОт 17.30 часа в Колежа по икономика и мениджмънт ще се проведе номинационно общинско събрание на ПП ГЕРБ, относно местните избори.  \r\n \r\n*** \r\n \r\nОт 10.00 часа в Юнашкия салон ще се проведе научна конференция посветена на 140 години от създаването на българските Военноморски сили на тема: „Ролята на Военноморски сили на Република България в защитата на националните ни интереси”. \r\n \r\n*** \r\n \r\nОт 14.30 часа до южния пристан на ферибота в Белослав ще се проведе официалното спускане на вода на тръстиковия кораб от международната експедиция „АБОРА ІV“. \r\n \r\n*** \r\n \r\nОт 16.00 часа в Археологическия музей ще бъде открита Фотоизложба, филми и лекции, посветени на Император Николай ІІ и царското семейство. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на която  Българската асоциация за биологична растителна защита ще представи резултати от пилотното прилагане на оригиналната и методология за ефективна растителна защита на кестеновите дървета нападнати от Кестеновия листоминиращ молец, както и как този резултат ще бъде репликиран върху зелените площи в град Велико Търново през 2020 г.  \r\n \r\n*** \r\n   \r\nОт 16.30 часа в Областна администрация областният управител проф. д-р Любомира Попова и директорът на Областната дирекция по безопасност на храните във Велико Търново д-р Станимир Спасов ще дадат брифинг във връзка с епизоотичната обстановка в областта и откритото огнище на АЧС във ферма в с. Българско Сливово.  \r\n \r\n*** \r\n   \r\nОт 20.30 часа на сцена „Арт лято“ Проект „Арт лято“ представя: Концерт на Вокално-инструментална група „Песни и Приятели“.  \r\n \r\n*** \r\n \r\nОт 10.00 часа кметът на Община Видин Огнян Ценков ще се запознае със строително-ремонтните дейности в ППМГ \"Екзарх Антим I\" и СУ \"Цар Симеон Велики\". \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nВ Народно читалище „Йордан Йовков – 1870 г.“, Библиотека, Сектор „Заемане за дома“, ще се проведе Изложба „Толбухин (дн. Добрич) и Северното Черноморие в пощенски картички\". \r\n \r\n*** \r\n \r\nОт 11.00 часа в заседателната зала на Общински съвет – Дупница ще бъде направена презентация относно проучване за находища на термоминерални води на територията на общината.  \r\n \r\n*** \r\n \r\nОт 18.30 часа в ХГ „Христо Градечлиев” ще се състои официално откриване на XIII-ти национален фестивал за старинна музика, песен и танц „Страваганца“ и изложба на Илиана Атанасова – живопис. \r\n \r\n*** \r\n \r\nОт 10.30 часа в кабинета на обществения посредник за Община Кюстендил ще се проведе пресконференция във връзка с дейността на институцията през първите шест месеца на 2019 година.  \r\n \r\n*** \r\n  \r\nОт 11.00 часа в залата на Областна администрация – Кюстендил ще се проведе заседание на Областна епизоотична комисия.  \r\n \r\n*** \r\n \r\nОт 20.00 часа на сцена „Арката” на площад „Велбъжд”  с концерт на Професионален духов оркестър - Кюстендил се открива културната програма „Кюстендилско лято”.  \r\n \r\n*** \r\n \r\nОт 11.00 часа на строителната площадка за изграждане на компостиращата инсталация, разположена до „Регионално депо за отпадъци“, местност „Неделище“, ще се състои фициална церемония „Първа копка“ във връзка със стартиране на изпълнението на строително-монтажните работи по проект  „Проектиране и изграждане  на  компостираща  инсталация  за разделно събрани зелени и/или биоразградими отпадъци в община Монтана“. \r\n \r\n*** \r\n \r\nОт 10.00 часа в Заседателната зала на Община Плевен ще се проведе пресконференция с  експерти от Клиниката по пневмология и фтизиатрия информираме за основните симптоми и рискови фактори на бронхиалната астма като част от Националната пациентска кампания „Белодробно здраве във всички политики\"  на Асоциацията на българите, боледуващи от астма, алергии и ХОББ /АББА/. \r\n \r\n*** \r\n \r\nОт 15.00 часа в заседателната зала на областна администрация ще се състои заседание на областната епизоотична комисия.  \r\n \r\n*** \r\n \r\nОт 09.00 часа ще се проведе заседание на Пловдивския общински съвет.  \r\n \r\n*** \r\n \r\nВ 12.00 часа, в зала „Пълдин“ на хотел „Тримонциум - Рамада“, НФСБ и ВМРО – БНД официално ще издигнат кандидатурата на Славчо Атанасов за кмет на Пловдив. \r\n \r\n*** \r\n \r\nОт 18.00 часа в галерия „Виа Артис“ ще бъде представена изложбата „В тайнството на светлините“ на Елена Парушева. \r\n \r\n*** \r\n \r\nВ 20.00 часа на Античния театър Фолклорен ансамбъл „Тракия“ ще отбележи с концерт-спектакъл 45 години от създаването си.  \r\n \r\n*** \r\n   \r\nОт 11.00 часа в селото започва деветото издание на фестивала „Фолклорен извор“ 2019.  \r\n \r\n*** \r\n \r\nОт 10.00 часа в Зала 1 на Областна администрация Русе ще се проведе заседание на Постоянно действащата областна епизоотична комисия. \r\n \r\n*** \r\n \r\nОт 10.30 часа в  Градска градина (до розите) ще се проведе дискусия с тема “Често задавани въпроси за кърменето”. \r\n \r\n*** \r\n \r\nОт 17.30 часа на паркинга в село Крушаре ще се проведе протест срещу масовото унищожаване на домашни прасета. \r\n \r\n*** \r\n \r\nОт 14.00 часа Постоянната областна епизоотична комисия ще проведе заседание в зала 201 на Областна администрация - Смолян. След заседанието, което се очаква да приключи към 15.00-15.20 часа, членовете на комисията ще дадат изявление пред медиите. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои „Да опознаем Европа” – част 2.", "date": "2019.08.01", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2019/08/01/2685796/reuters-komisiya-na-senata-na-sasht-odobri-proekta-za-nalagane-na-sanktsii-na-severen-potok-2.html", "text": "Комисия към Сената на САЩ одобри в сряда проект, който планира налагането на санкции на компании и хора, замесени в строежа на „Северен поток-2“, който според администрацията на Доналд Тръмп ще засили икономическото влияние на Русия в Европа, предава  Reuters .  \r\n \r\nКомисията за Международни отношения към горната камара на Конгреса е одобрила проекта „За защита на европейската енергийна сигурност“ с 20 гласа „За“ и два гласа против. За да добие пълна сила на закон, проектът ще трябва да бъде одобрен от Сената, Камарата на представителите и американския президент Доналд Тръмп. Един от инициаторите на идеята – сенатор Тед Круз, заяви, че „Русия и в миналото е ползвала енергоизточниците за свое оръжие“. \r\n \r\nПроектът „Северен поток-2“, който е почти завършен, се ръководи от руската държавна компания „Газпром“, като половината от средствата са дадени от германските компании Uniper и Wintershall, англо-холандската Shell, австрийската OMV и френската Engie. Санкциите биха могли да засегнат и други енергийни проекти, какъвто е например „Турски поток“.  \r\n : Цанко Цолов", "date": "2019.08.01", "title": "Reuters: Комисия на Сената на САЩ одобри проекта за налагане на санкции на „Северен поток-2“"}
{"url": "http://www.focus-news.net/news/2019/08/01/2685797/ria-novosti-vladimir-putin-naredi-na-armiyata-da-se-vklyuchi-v-gaseneto-na-sibirskite-pozhari.html", "text": "Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир, това съобщиха от пресслужбата на Кремъл, предава  РИА Новости .  \r\nВедомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  \r\nКъм момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия, припомня агенцията.  \r\nВ същото време изпратеният по-рано контингент в Иркутска област ще продължи своята работа докато държавният глава не ги отзове.  \r\nМедията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.   \r\n : Цанко Цолов", "date": "2019.08.01", "title": "РИА Новости: Владимир Путин нареди на армията да се включи в гасенето на сибирските пожари"}
{"url": "http://www.focus-news.net/news/2019/08/01/2685801/der-spiegel-berlin-potvardi-germaniya-nyama-da-se-vklyuchi-v-misiya-na-sasht-v-persiyskiya-zaliv.html", "text": "Официален Берлин потвърди: въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток. Съответното потвърди вицеканцлерът на ФРГ Олаф Шолц, съобщава изданието  Der Spiegel . \r\nШолц бе категоричен - федерално правителство отхвърля участието на Германия в американска военноморска мисия в района на Персийския залив. Самият той призна, че е „много скептично“ настроен към подобна инициатива под ръководството на Вашингтон.  \r\nПреди няколко дни стана известно , че САЩ официално са поискахали подкрепа от Германия за международна военна коалиция за защита на петролните танкери в Ормузския проток. Преди това Великобритания предложи европейска военноморска мисия за осигуряване на морския трафик в района на Персийския залив. \r\nНа въпрос дали федералното правителство вече официално е отхвърлило искането на САЩ, Шолц отговори, че позицията на Берлин по въпроса е известна „не само от вчера\". „Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия“, припомни социалдемократът. \r\nМорска мисия за защита на цивилното корабоплаване в региона на Персийския залив може да доведе до изостряне на ситуацията в региона. „Най-лошото би било истински военен конфликт там, тогава корабоплаването наистина би било в опасност\", предупреди Шолц. \r\nДори бившият канцлер Герхард Шрьодер (ГСПД) отхвърли идеята. Германия не бива да бъде въвлечена в конфликта между САЩ и Иран, категоричен бе политикът. „Това би било последващо легитимиране на войната в Ирак\". \r\nПрез 2003 г. Шрьодер, като канцлер, не отговори на искането за германско участие в американската инвазия в Ирак. По това време САЩ бяха сформирали „коалиция на желаещите“. \r\nОткакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер. \r\n \r\n Тереза Герова", "date": "2019.08.01", "title": "Der Spiegel: Берлин потвърди: Германия няма да се включи в мисия на САЩ в Персийския залив"}
{"url": "http://www.focus-news.net/news/2019/08/01/2685794/pregled-na-osnovnite-temi-v-svetovniya-pechat-agentsiya-fokus.html", "text": "Борис Джонсън показа обичайното си перчене: „Хората, които залагат срещу Великобритания, ще загубят ризите си, защото ние ще възстановим доверието в демокрацията“ заяви той, като повтори обещанието да изкара страната от Европейския съюз „и ще изпълним многократните обещания от парламента към хората да излезем от ЕС на 31 октомври. Без ако, без но“. Но вече Джонсън е този, който започва да прилича на премиер без дрехи, пише авторитетното американско издание  The Washington Post  в коментар, представен без редакторска намеса. \r\nВъв вторник британският паунд спадна до най-ниското си ниво от две години, реакция на нарастваща тревога заради вероятността правителството на Джонсън да изкара Великобритания извън Европа чрез Брекзит без сделка. Неговият кабинет е пълен с радикални брекзитъри, които, като Джонсън, искат да видят Брекзит реализиран на всяка цена. Един министър вече намекна, че правителството действа при „предположението“, че трябва да се подготви за излизане без сделка: сценарий, който ще причини незабавно увеличаване на митата за британския износ на континента, финансов хаос, опашки и забавяния на границите и безкраен асортимент от други (в някои случаи, все още непредвидени) проблеми.  \r\nДжонсън, необезпокоен от това, влезе в авантюристична игра с Брюксел и Дъблин. През почивните дни той говори твърдо за своите намерения за Брекзит, като изказа опозицията си за „предпазващия механизъм за ирландската граница“ – сегашното споразумение, постигнато между Великобритания и Европейския съюз, което трябва да запази „мека“ граница между Ирландия и Северна Ирландия и по този начин теоретично да запази цялото Обединено кралсто в митническия съюз на ЕС. \r\nЕвропейските дипломати настояват, че настоящото споразумение за оттегляне, включително условията около ирландската граница - обект на месеци усърдни разговори между предшественика на Джонсън, Тереза Мей и 27-те други държави-членки на ЕС, не може да бъде предоговорено. Джонсън не приема тяхната непреклонност и заяви, че няма да се среща с европейски лидери, докато не преразгледат позицията си за ирландската граница. \r\nМеждувременно служителите в Брюксел може би се надяват, че Джонсън може да бъде принуден да мигне пръв и че британският парламент действа, за да блокира Брекзит без сделка. Това също може да е сценарий, който Джонсън действително иска. Друга безизходица в Уестминстър може да доведе до предсрочни общи избори, които могат да доведат нов състав на парламента, по-склонен да подкрепи дневния ред на Джонсън. \r\n„Най-вероятният сценарий е Борис да замине за Брюксел, Брюксел казва„ не “, а Борис казва:„ Брюксел ни диктува. Искаме да направим сделка, но те няма да ни позволят да направим сделка “, заяви професорът по политология в Университета на Нотингам Стивън Филдинг пред Асошиейтед прес. „След като направи всичко това, той ще кажеЛ„ Елате и ме подкрепете по пътя към нашия славен Брекзит“- и ще насрочи избори“. \r\nНо и вътрешната картина за Джонсън едва ли е розова. Два дни подред премиерът беше посрещнат от шумни тълпи протестиращи в хода на обиколката му на държавите в Обединеното кралство. В понеделник той получи ледено посрещане от Никола Стърджън, първият министър на Шотландия, и бе принуден да напусне резиденцията си в Единбург през задната врата, за да избегне гневните демонстрации. \r\n„Народът в Шотландия не гласува за това правителство на торите, те не гласуваха за този нов премиер, те не гласуваха за Брекзит и определено не гласуваха за катастрофалния Брекзит без сделка, който Борис Джонсън сега планира“, заяви Стърджън преди пристигането му. Както съобщиха моите колеги, хаосът и вредите от Брекзит без сделка може да интензифицира призивите за нов референдум за независимост в Шотландия – кауза, подкрепяна от Шотландската национална партия на Стърджън. \r\nНа следващия ден в Уелс Джонсън се срещна с подобно колеблив уелски първи министър. Марк Дрейфорд, член на опозиционната Лейбъристка партия, предупреди в интервю пред Guardian, че Брекзит без сделка ще застраши индустриалния и селскостопанския сектори на Уелс и „целия начин на живот, съществуващ от векове“. Той подчерта, че характеристиките на „човек, който блъфира“ на Джонсън поставят под въпрос единството на самото Обединено кралство. \r\n„Мисля, че съюзът, който е Обединеното кралство, е в по-голям риск днес, откогато и да било в моя политически живот“, заяви той, като посочи как и Шотландия, и Северна Ирландия са гласували с огромно мнозинство за оставане в Европейския съюз. \r\nДжонсън ще пътува до Белфаст в сряда в последната спирка на националното си турне. Той ще се срещне с враждебните лидери на основните партии в Северна Ирландия, които не разполагат с функционираща местна власт от 2017 г., и ще обяви ново финансиране на работни места и бизнес възможности. Но малцина са впечатлени от пътуващото му шоу. \r\n„Двойните амбиции на премиера са в опасен сблъсък“, с отбелязва в материал на Financial Times, където се визира заявеното желание на Джонсън да укрепи връзките между четирите държави в Обединеното кралство и да изведе Великобритания бързо от Европейския съюз. „Брекзит под всякаква форма обещава да отслаби връзките между държавите на британските острови. В крайната форма, която изглежда е работното предположение на новата администрация на Джонсън, той ще предизвика непоносими напрежения. Това може да стартира процеса, който ще завърши с разпадането на съюза“. \r\nНай-нетърпимото напрежение ще лежи над Ирландско море.Брекзит, който не включва предпазна мярка за Ирландия, ще събуди стари търкания, обясни моят колега Сиобхан О‘Грейди. „Границата е силно чувствителен въпрос в Ирландия, защото в сегашното положение бе договрено като част от „Споразумението от Добрия Петък“ от 1998 година, което сложи край на 30-годишен период, известен като „Проблемния“. В онзи период сектанското насилие между Юнионистите, които искаха Северна Ирландия да остане част от Обединеното кралство, и Националистите, които искаха тя да е част от Република Ирландия, доведе до смъртта на 3500 души. Сега има опасения, че възстановяването на строгия граничен контрол между двете страни може да разпали опасна нова вълна от напрежение, напомняща онази епоха“. \r\nЕто защо представителите на Дъблин и Брюксел смятат, че предпазната мярка не може да е предмет на предговораряне. Във вторник, почти цяла седмица след като встъпи в длъжност, Джонсън проведе първия си телефонен разговор с премиера на Ирландия Лео Варадкар. Твърди се, че техният разговор е бил „сприхав“ и не особено продуктивен. Според ирландския прочит, Варадкар е припомнил на Джонсън, че предпазната мярка е „последствие“ от политическото решение на Великобритания да се впусне в Брекзит и че Ирландия има цялата сила на ЕС зад себе си. \r\nВ петък Варадкар намекна за възможността Северна Ирландия да прекъсне връзките си с Обединеното кралство в случай на Брекзит без сделка. „Мисля, че ще започнете да виждате все повече либерални протестанти и юнионисти да започват да задават въпроса къде се чувстват повече у дома си“, каза той. „Едно от нещата, които по ирония на съдбата наистина би могло да подкопае Обединеното кралство, е твърд Брекзит, както за Северна Ирландия, така и за Шотландия, и това е проблем, с който те ще трябва да се сблъскат“. \r\nНеслучайно бившият британски премиер Гордън Браун отбеляза на събитие в Лондон миналата седмица, че Джонсън може да бъде запомнен „не като 55-ия министър-председател на Обединеното кралство, а като първият премиер на Англия“. \r\n*** \r\n \r\n  Кабинетът за сигурност на Израел одобри издаването разрешения за построяването на 700 палестински заселнически жилища в Зона С на Западния бряг, съобщава вестник  The Jerusalem Post , позовавайки се на  телевизия KAN. \r\nПроектът все пак трябва да бъде одобрен и от гражданската администрация.  Кабинетът на министър-председателя отказа да коментира темата.  \r\nСпоред първоначалната информация, премиерът на Израел Бенямин Нетаняху  е провел заседание на кабинета за сигурност, за да прокара план за изграждане на палестински заселнически домове в Зона C, преди посещението на американския дипломатически пратеник Джаред Къшнър.  \r\nПравителствен служител заяви пред The Jerusalem Post, че е проведена дискусия за построяването на 700 жилищни единици за палестинци в Зона C и за допълнителни 6000 единици за селища в Западния бряг. \r\nОдобренията за такъв голям брой палестински разрешения за строеж са рядкост. Десните политици и представители на заселниците твърдят, че се води териториална битка с Палестинската администрация в Зона С. Те се противопоставят на издаването на разрешителни и се застъпват срещу незаконния палестински строеж в зоната. \r\nНякои от ръководителите на заселниците са притеснени, че внезапното одобрение на подобен проект е породено от натиск от страна на Вашингтон. \r\n„Ако е вярно, че това е американско искане, тогава очакваме нашето правителство да каже силно и ясно – достатъчно!“, каза Шломо Нееман, председател на Регионалния съвет на Гуш Ецион. Министър-председателят „трябва да спре налудничавите искания на на нашия голям приятел (президента на САЩ Доналд Тръмп),който, ако е наш приятел, ще разбере“, добави той.  \r\nНееман призова правителството да анексира Зона С от Западния бряг вместо да проправя път за палестинско развитие.  \r\nДепутатът Офър Софер, член на Обединената десница, обвини Нетаняху в това, че е подкрепил завземането на Зона С от Палестинската автономия с финансовата подкрепа на Европейския съюз. Софер призова десните избиратели да попречат на премиера да премине вляво на политическата карта след изборите на 17 септември, като подкрепят неговата партия в изборния ден. „Трябва да сме максимално силни“, каза Софер. \r\nПредседателят на Регионалния съвет на Бинямин Израел Ганц и ръководителят на Съвета на Самария Йоси Даган заявиха, че се надяват, че планът за строителство в Палестина на Нетаняху не показва посоката, в която ще се движи правителството след изборите.  \r\nТе предупредиха, че Палестинската автономия вече строи огромен брой незаконни сгради в Зона С, с „очевидна цел да установи терористична държава в сърцето на страната“.  \r\nДясната неправителствена организация „Регавим“, която провежда кампания срещу незаконното палестинско строителство в зоната, също осъди действията на Нетанянху. \r\nВ разпространено от нея изявление се допълва, че НПО се надява информацията да е неточна и премиерът да не се съсредоточи върху одобряването на план, който обслужва Палестинската автономия, и „ще служи като сребърната чиния, на която ще му бъде поднесена терористичната държава в сърцето на Израел, за която той мечтае“. \r\n*** \r\n \r\n  Турция ще продължи борбата с местни и чуждестранни терористични групи с решимост и ще предприеме необходимите предпазни мерки, за да осигури обезопасяването на границата си, се казва в съобщение след продължилия 6 часа Съвет за национална сигурност на Турция, пише електронното издание на вестник  Sabah . \r\nНа председателстваната от президента Реджеп Таийп Ердоган среща са обсъдени редица въпроси, включително операциите срещу терористичната групировка ПКК и нейната сирийска издънка „Отрядите за народна самоотбрана“ (ОНС), връзките с НАТО и настоящата ситуация в Източното Средиземноморие. \r\nКонтратерористичните операции „Нокът“ и „Нокът 2“ в Северен Ирак ще продължат до пълното ликвидиране на терористите, се казва в публикуваното след съвещанието съобщение, където се добавя, е Турция ще наблюдава отблизо събитията във връзка с убийството на турския дипломат Осман Кьосе в Ербил, Иракски Кюрдистан. \r\nНа срещата е повторено неодобрението на Турция за предоставената от западните страни помощ за ОНС, за която, според изданието, се знае, че използва деца за терористичните си дейности. \r\nВ отделно изявление Съветът за национална сигурност заключва, че изключването на някои високопоставени фигури от ОНС и Фетулахистката терористична организация (ФЕТО) от списъка на издирваните терористи причинява сериозни щети на основополагащите принципи на Интерпол. \r\nВ изявлението се потвърждава и решимостта на Турция да продължи да се стреми към създаване на „коридор на мира“ чрез почистване на терористите от сирийската гранична зона на фона на нарастващите заплахи срещу страната. \r\nЩо се касае до отношенията с НАТО, в съобщението се отбелязва, че Турция изпълнява своите ангажименти и очаква от съюзниците да правят същото по отношение на стратегическото партньорство, отбраната и сътрудничеството в сигурността. \r\nСъветът за сигурност също така изрази позицията на Турция по отношение на Кипър, като заяви, че страната поддържа принципна позиция към защита на своите права и интереси, както и тези на турците киприоти в Източното средиземноморие според международното право. \r\n*** \r\n \r\n  Дебатът на хората, които искат да получат президентска номинация от Демократическата партия на САЩ бе като увеселително влакче, което започва с бавно изкачване, след което с бясна скорост се движи наляво-надясно докато не завърши с внезапен край, пише в коментар американското издание  The Hill .  \r\n \r\nПърво видяхме разгорещен половинчасов спор относно главните точки на общественото здравеопазване – чухме за „Здравеопазване за всички“ на Бърни Сандърс и Елизабет Уорън, минахме през „Здравеопазване за Америка“ на Бето О‘Рърк и стигнахме до Пит Бутигег и неговата идея „Здравеопазване на всички, които го искат“.  \r\nЕто една идея за демократите – вземете най-добрите точки от всеки кандидат и ги вкарайте в обща програма „Здравеопазване за всички американци, които го искат или някой американец, който иска част от него или повечето американци, които не са сигурни какво искат“, пише подигравателно авторът на статията Стийв Израел. \r\n \r\nТежките времеви рамки, наложени от излъчващата телевизия СNN почти накара кандидатите да пропускат всяка втора дума преди да бъдат прекъснaти от неумолимото „благодаря ви“. Имаше някои блестящи и обмислени идеи. Най-запомнящият се момент принадлежеше на Тим Раян, който се скара на свой опонент с думите „Бърни, не е нужно да крещиш“. Освен това Стийв Бъллок явно не се е поучил от опита на Джими Картър да не използва думата „пролиферация“ по време на спор. Вторият кръг е насрочен за сряда вечерта, и когато приключи, ето как ще изглеждат нещата: \r\n \r\nГрупа едно: Аутсайдерите \r\nЗа по-незначителните кандидати, които имат нисък рейтинг в единичните числа, най-голямата цел е да се класират за следващия дебат в Хюстън през септември. Това изисква подкрепа от повече от 2 процента и над 130 хил. донори. Някои от кандидатите поне получиха нужното внимание за да създадат кауза на своите привърженици.  \r\n \r\nГрупа две: битката за лявото  \r\nСандърс и Уорън, двама прогресивни сенатори от Ню Ингланд с почти равна подкрепа, направиха впечатление и се отделиха от останалите по време на дебата. И двамата искат „Здравеопазване за всички“ и по-високи такси за богатите американци. Единият е прогресивен „демократ-социалист“, а другият е твърде прогресивен „капиталист до мозъка на костите си“. Ако имаше нещо, което да ги обединява, това бяха общите нападки, които отправяха към своите по-умерени съпартийци.  \r\n \r\nГрупа три: Байдън в светлината на прожекторите  \r\nКандидатът на демократите, който води на сегашния президент Доналд Тръмп с минимална преднина в повечето проучвания трябва да се справи с аргумента на опонентите си, че е твърде стар за да се справи с Тръмп. Това е именно Джо Байдън. Август ще тества издръжливостта на едни кандидати и парите на други. За някои ще донесе енергия, за други умора, а след това карнавалът ще се премести в Хюстън. \r\n***", "date": "2019.08.01", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/01/2685800/kolinda-grabar-kitarovich-ne-sam-kazala-che-bih-e-kontrolirana-ot-voynstvasht-islyam-i-ne-znam-kak-sa-izmislili-tova-izyavlenie.html", "text": "Президентът на Хърватия Колинда Грабар-Китарович коментира материала на израелското издание The Jerusalem Post, в който се твърди, че тя е обявила Босна и Херцеговина за нестабилна страна под контрола на войнстващ ислям по време на разговора си с израелския си колега Реувен Ривлин в Ерусалим. Държавният глава отрече всичко, което е написано от медията, а чрез Президентската канцелария заяви, че е необичайно да се реагира на непроверени информации от пресата, пише хърватското издание  Dnevnik . \r\nГрабар-Китарович коментира реакциите от БиХ. „Това са коментари на коментари на една журналистка, която го е написала. Повтарям, не съм го казала. Напълно отхвърлям реакциите, свързващи Хърватия с фашизма. Това е тотален нонсенс“, заяви хърватският президент. „В последно време виждаме редица много агресивни действия, които БиХ предприема срещу Хърватска. От твърдения за незаконна работа на нашите тайни служби до заплахи за съдебна разправа, когато става въпрос за моста Пелешац и т.н. Трябва да обсъдим сътрудничеството и как да разрешим общите въпроси“, каза президентът и добави, че Хърватия е готова да помогне на всяка съседна страна, включително БиХ, в процесите на присъединяване към ЕС възможно най-скоро. \r\nОт канцеларията на Грабар-Китарович заявиха, че информациите на медиите трябва да се проверяват преди да се реагира. „В междудържавните отношения е много необичайно да се реагира на непроверени материали в медиите. Всяка държава първо би изпратила своя посланик в Хърватия, за да провери твърденията и след това да реагира по подходящ начин“, заявиха от там. \r\nПредвижда се президентът да завърши държавно посещение в Израел в сряда със среща с генералния директор на Израелската национална кибер администрация. Очаква се също така тя да коментира предполагаемото изявление, според което е казала, че Босна и Херцеговина е нестабилна страна под контрола на войнстващия ислям. \r\n \r\nПревод и редакция:", "date": "2019.08.01", "title": "Колинда Грабар-Китарович: Не съм казала, че БиХ е контролирана от войнстващ ислям и не знам как са измислили това изявление"}
{"url": "http://www.focus-news.net/news/2019/08/01/2685798/a1-on-makedoniya-sasht-sa-nay-golemiyat-donor-na-srabskoto-voenno-ministerstvo-tvardi-ofitsialen-belgrad.html", "text": "Министерството на отбраната на западната ни съседка публикува в работен бюлетин преглед на даренията за армията, показващи, че в периода от 2014 до 2018 г. Сърбия е получила най-голяма помощ от САЩ, предава скопската електронна медия  A1 On , като се позовава на статия в белградския  Blic . \r\nСъгласно разпространената информация, в разглеждания период Сърбия е получила  около 10 млн. долара помощ от САЩ под формата на пари и оборудване. На второ място в списъка е Китай с дарения от около 5,2 милиона евро, следван от Норвегия с 586 000 евро, Дания с 494 860 евро и Великобритания с 169 000 паунда. \r\nСърбия е получила най-сериозни средства от САЩ  - 1,4 милиона долара – за закупуване на  симулатори за обучение при военни операции и 819 800 долара за многоцелево оборудване за полигон. От МО поясняват, че за пет години Русия е дарила 45 000 евро за справяне с последиците от природни бедствия и 10 комплекта парашути. \r\n Blic  подчертава, че последната партида подаръци, които Сърбия получи от Русия – БРДМ-2 и танкове Т-72, както и по-рано предадените самолети МиГ-29, не са включени в статистиката. В нея не влизат и американските „Хъмви“. \r\nСАЩ са най-големият донор на Министерство на отбраната на Сърбия през 2018 г., сочат официалните данни. Ведомството е получило 2,5 милиона евро дарения миналата година, 2,3 милиона от които – от САЩ. Следващи в списъка с донори за изминалата година са Норвегия със 100 000 евро, Великобритания със 17 000 евро, Чешката република с 10 000 евро и Делегацията на ЕС в Сърбия с 8 000 евро. \r\n \r\n \r\n . \r\n \r\n \r\n Тереза Герова", "date": "2019.08.01", "title": "A1 On (Македония): САЩ са най-големият донор на сръбското военно министерство, твърди официален Белград"}
{"url": "http://www.focus-news.net/news/2019/08/01/2685802/priklyuchi-sedmata-sesiya-na-44-iya-parlament-obzor.html", "text": "Парламентът излезе в лятна ваканция. Съгласно правилника за организацията и дейността на парламента лятната ваканция на депутатите е от 1 до 31 август, включително. С това приключи и седмата сесия на 44-ото Народно събрание. Новата сесия ще бъде открита на 4 септември от 9.00 ч. В последния си работен ден депутатите работиха с удължено работно време от 9.00 до 19.00 ч. и проведоха парламентарен контрол, в който участваха 9 министри от кабинета „Борисов“ 3. В рамките на заседанието народните представители приеха 4 законопроекта и две проекторешения.  „Желая ви приятна ваканция. Очаквам ви с много положителни емоции, готови за работа“, каза  председателят на 44-ото Народно събрание Цвета Караянчева  преди да закрие последното пленарно заседание преди ваканцията.  \r\nПолитическият сезон приключи само с една декларация.   Лидерът на БСП Корнелия Нинова  направи своя анализ на пленарната сесия. Според нея сесията приключва в две тежки кризи. „В какъв момент приключва сесията – с две тежки кризи. Теч на данни от НАП. Резултатът е, че 5 млн. българи са хвърлени в несигурност за собствеността и за личните си данни. На България беше дадена тежка оценка, на правителството - че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото свиневъдство заради небрежността на управляващите. Това е ефектът от тези кризи, но има и последваща – цените тръгнаха леко нагоре“, допълни още Нинова. \r\nДеница КИТАНОВА", "date": "2019.08.01", "title": "Приключи седмата сесия на 44-ия парламент (ОБЗОР)"}
{"url": "http://www.focus-news.net/news/2019/08/01/2685799/gazeta-express-kosovo-hashim-tachi-e-gotov-da-nasrochi-izbori-ako-partiite-ne-se-sporazumeyat-za-pravitelstvoto.html", "text": "Държавният глава на Косово Хашим Тачи обяви, че е готов да насрочи дата за провеждането на предсрочни парламентарни избори в страната, в случай че партиите не се споразумеят за правителството, съобщава електронното издание на прищинския ежедневник  Gazeta Express . \r\nВ сутрешните часове на деня Тачи се срещна с председателя на ЦИК Валдете Дака. В съобщение, разпространено от пресслужбата му, се подчертава, че двамата са обсъдили необходимостта от провеждането на извънредни избори. \r\nТачи обаче е категоричен, че ще проучи всички възможности за консултации с политически партии, преди да насрочи гласуването. „Ако политическите партии не са в състояние да отговорят на тази нова политическа реалност в разумен срок, аз съм готов незабавно да обявя нови избори\", привежда изданието думите на косовския президент. Съгласно думите на Тачи, че за Косово е важно да има ново, функциониращо, ефективно, приобщаващо правителство възможно най-скоро, за да се продължат всички важни важни процеси. \r\nНа свой ред Дака е обявила, че ЦИК е готова да организира предсрочни избори по всяко време.  \r\n \r\n Тереза Герова", "date": "2019.08.01", "title": "Gazeta Express (Косово): Хашим Тачи е готов да насрочи избори, ако партиите не се споразумеят за правителството"}
{"url": "http://www.focus-news.net/news/2019/08/01/2685803/pregled-na-osnovnite-temi-v-ruskiya-pechat-agentsiya-fokus.html", "text": "Министерството на отбраната на Русия планира да възстанови понтонно-мостовите полкове и отделните ремонтно-възстановителни бригади, които бяха разпуснати при Горбачов и Сердюков. По-рано с ремонт на бронетехниката се занимаваха отделни частни компании по договор, но през пролетта военният министър Сергей Шойгу изрази своето разочарование от тяхната работа. Що се касае до понтонните полкове, то тяхното разпускане при Горбачов бе явен жест на дружелюбие към НАТО, пише руското издание  „Взгляд“  в материал, представен без редакторска намеса. \r\nВ понеделник стана известно за решението на Министерството на отбраната за възраждане на видовете съединения, ликвидирани през последните 30 години. Това съобщи в понеделник командирът на 2-ра гвардейска общовойскова армия генерал-майор Андрей Колотовкин. \r\n„През тази година в армията бе формиран собствен ремонтен батальон, което несъмнено ще увеличи техническите възможности на обединението при изпълнение на учебно-боеви задачи в полеви условия. В бойна обстановка е много важно да имаме под ръка подразделения, способни, например, бързо да въведат в строя танк, който е загубил гъсенична лента на мина“, заяви Колотовкин пред „Красная звезда“. \r\nПо неговите думи, наскоро в армията се е появил свой инженерен полк, снабден с нов модел понтонен парк ПП-91 . който позволява за един час да бъде положен 250-метров мост над река. Като цяло, ремонтно-възстановителните батальони са разформирани през 2008 година по нареждане на министъра на отбраната Анатолий Сердюков, но повечето понтонно-мостови съединения прекратяват съществуването си още в края на 80-те години при управлението на Михаил Горбачов. \r\nГлавният редактор на списание „Арсенал Отечества“ Виктор Мураховский заяви, че решението за разформироване на ремонтно-възстановителните батальони и понтонно-мостовите съединения са взето по погрешка и това е било продиктувано от конкретната политическа обстановка. По неговите думи, в перспектива могат да бъдат възстановени и други части и подразделения, които по-рано са влизали в „армейските комплекти“. \r\n„Преди всичко имам предвид десантно-щурмовите батальони и отделните вертолетни полкове. Говори се за това, но засега не сме дорасли до там. Появи се първата вертолетна бригада, но не се случи завръщането на десантно-щурмовите подразделения в състава на общовойсковите формирования“, цитира думите му РИА Новости. \r\nМоже да изглежда, че възраждането на понтонно-мостовите полкове и ремонтно-възстановителните батальони се е наложило заради зачестилите повреди на бронетехниката в рамките на все по-честите маневри, отбелязва редакторът на списание „Арсенал Отечества“ Алексей Леонков. \r\n„Всъщност, това е свързано с концепциите за мобилизационна готовност и логистиката. На танковете не им трябват пътища, на танковете им трябват посоки. По тези посоки може да има различни препятствия. За прехвърлянето на механизираните части, окомплектовани с тежка бронетехника, са нужни съединенията, за които става въпрос в момента“, заяви той пред вестник „Взгляд“. \r\n„Действително, през последните години значително се увеличи броят на войсковите учения в сравнение с деветдесетте години. Появиха се сложни сценарии, например, мащабни войскови операции с противник, способен да разруши комуникациите. Тук е включено и оперативното прехвърляне на войски, прехвърляне на снабдяване за армията по необорудвани пътища, изтегляне на войските из-под удар и т.н. Но този арсенал, с който днес разполага Русия, е абсолютно недостатъчен за оперативно прехвърляне на войски“, обяснява Леонков. \r\nСега доукомплектоването на инженерните войски може да отнеме от една до две години, констатира събеседникът на изданието. Още една причина за възстановяването на тези части е остарялата техника. Обновяват се танковете, БМП и БТР, но инженерните войски не трябва да изостават от тях. \r\n„Научно-изследователския институт за инженерна техника край Москва разработва много надеждни и съвременни модели, при използването на които участието на човека е сведено до минимум. Колкото по-мобилни са войските, толкова по добра е логистиката и толкова по-бързо се изпълняват бойните задачи“, отбеляза Алексей Леонков. \r\nРешението на Сердюков по отношение на ремонтните батальони беше взето като част от общо прехвърляне на много армейски функции на аутсорсинг, припомня военният експерт Александър Голц. Той счита, че в много аспекти аутсорсингът се е оправдал. \r\n„Самите реформи на Сердюков бяха с революционен характер. За първи път армията бе лишена от функциите на държава в държавата, когато тя се хранеше сама, обличаше се и също така изпълняваше други функции, които не са свойствени за нея в нормалния живот. Например, освен авиационните заводи, напълно удачно бе организиран ремонтът на бронетехниката. Т.е. там, където възникват нормални пазарни отношения, всичко премина успешно. Друг въпрос е, че щом възникне такова нещо, като държавна поръчка в условията на Русия, веднага се изяснява, че има монополисти“, счита експертът. \r\nАко пазарната икономика се развива, тогава бъдещето, разбира се, е аутсорсинг за армията, уверен е Голц. \r\nНапомняме, че през март министърът на отбраната Сергей Шойгу заяви, че системата на аутсорсинг, въведена в армията през 2012 година, не се е оправдала. По неговите думи, задачите за обезпечаване на армията в бойни условия не са решени. Конкретно, техниката не е била ремонтирана, а в районите на полевите изходни точки не са доставяни горивни и смазочни материали. \r\n„Но за Горбачов ликвидацията на понтонните полкове беше политическа мярка. Ние вече не планирахме да форсираме европейските реки“, поясни Голц пред вестник „Взгляд“. „Изобщо, понтоните са нужни само за форсирането на реки. Ако в руската военна стратегия се поставя акцент на танковите войски, ще се наложи да се форсират реки“. \r\n*** \r\n \r\n  Все едно вчера бе денят, в който се отбелязаха 100 години от началото на Първата световна война (ПСВ), а вече следва втора кръгла годишнина – 105 година от започването на жестокия конфликт, който в Русия първо бе наричан Втора отечествена война, след това Империалистическа война, а след това бе забравен, пише вестник  “Московский комсомолец“ .  \r\n \r\nПървата световна война в Русия „не се проведе“. Още преди нейното начало тя бе заклеймена като „антинародна“ и „позорна“ от болшевиките, а след това практически бе зачеркната от историята на страната. Малкият брой паметници, който се създаде до Болшевишката революция, бе унищожен.  \r\n \r\nСъхраненото в Русия, което да напомня за ПСВ. То може да изчерпи едва ли не само с не много отдавна открития мемориал в Москва. Решението на властта през 2014 г. да отбележи кръглата годишнина от началото на войната промени ситуацията. В различни части на Русия се появиха паметници на героите от сраженията в периода 1914-18 г.  В момента такива има в Санкт Петербург, Тул, Калининград, Оренбург и др. Внушителен паметник бе тържествено открит и в Москва, а на него стои надписа „На героите от Първата световна война“ и „Вечна памет на руските войници от Великата война“.  \r\n \r\nДа го кажем така – не е ли време да се преместим от общото към частното и отдадем поименна почит на паметта на руските войници, загинали в пожара на този конфликт с чест, дали живота си за Русия, без значение дали те са империалисти, царисти, православни и т.н. Те просто са отишли да изпълнят дълга си и умрели за родината си.  \r\n \r\nАко посетим градовете в Полша, Франция, Унгария, Чешката република, Италия навсякъде виждаме паметници на загианалите в ПСВ – с имена и фамилии. Добре запазени военни гробници също се срещат тук-там.  А какво да кажем за Русия? Ако става въпрос за гробници – не може да се каже нищо. Практически всички масови гробове от времето на ПСВ са унищожени. В Москва има едно единствено такова място – братската могила край Сокол. От паметните плочи на това място е оцеляла само (!) една! \r\n*** \r\n \r\n  Почти 20 години след започването на програмата за производството на изтребител от пето поколение, известна в САЩ като JSF – Joing Strike Fighter, резултат от която бе създаването на самолета F-35, в нея поиска да се присъедини един нов участник. Япония, до този момент имаща статута на чуждестранен купувач, показа желание да повиши своето участие в програмата. Но по мнението на специалисти, Пентагонът няма да удовлетвори молбата й, пише в статия на първа страница руският вестник  “Известия“ .  \r\n \r\nВсъщност JSF е резултат от два други проект. Единият е CALF – „Общодостъпен лек изтребител“ от 1992 г. и JAST – „Общ напредък за ударните технологии“.Скоро двата проекта се обединяват, а в него се включва и Великобритания, която внася в касата му 200 млн. долара, което е 10% от общото финансиране на JAST. Така се поставя началото на модерната програма, създала F-35.  \r\n \r\nДори ако в нея участваха само САЩ и Великобритания, програмата пак можеше да претендира за най-мащабната от този тип след края на Студената война. Военновъздушните сили на САЩ предлагаха да закупят две хиляди броя от новият изтребител. След 2000-та година, построеният от компанията „Локхийд Мартин“ прототип X-35 се оказва най-добрия.  \r\n \r\nПрез 2002 г. „Локхийд Мартин“ сключва договор за разработка на новата машина, а в рамките на програмата се формира кръг от държави-партньорки. Освен САЩ и Великобритания говорим за Австралия, Белгия, Дания, Италия, Канада, Нидерландия, Норвегия и Турция. Всички тези държави вложиха свои средства в разработването на машината, а техни компании получиха задачи за производството на части за новия изтребител.  \r\n \r\nТурция участва в програмата с около 10 млрд. долара, а до неотдавна се предполагаше, че на нейна територия ще се построи завод за обслужване на двигателите на F-35 на всички страни-членки на НАТО. Защо обаче вместо такива традиционни американски съюзници като Япония, Израел и Южна Корея бяха само със статут на купувачи, а не участваха пряко? \r\n \r\nИма три възможности. Първата е горчивият опит на САЩ от 80-те години, когато трябваше да положат много усилия за да накарат Израел да се откаже от прототипа на нов изтребител, базиран на плановете на F-16. В крайна сметка това стана, но прототипът бе продаден на Китай, където се превърна в самолета J-10. Но и без да са част от програмата, Израел бе от първите страни получили F-35.  \r\nЯпония пък от началото на 2000-та година каза, че не се интересува от F-35, като по това време страната се надяваше да получи доставка на модерния и мощен F-22. А освен това, ако Япония стане част от програмата, това автоматично ще породи такива намерения и в Южна Корея, а нито САЩ, нито „Локхийд Мартин“ желаеха такова нещо.  \r\n \r\nИзминаха 17 години от замразяването на списъците на участници в програмата, а светът се промени много в това време. Главната промяна бе изключването на Турция от нея, след като Анкара закупи руски ПВО системи С-400. А нейното място ще бъде заето от Япония. Но става въпрос за задача от много различен мащаб. Турция бе просто участник и произвеждаше второстепенни части, докато Япония с нейната развила промишленост ще вземе по-сериозно участие в дълбочина на техническите тайни на самолета.  \r\n \r\nНе трябва да се забравя и собствената японска програма за изтребител от пето поколение. В момента в страната вървят изпитания на прототип – X-2 Shinshin. Може ли да бъде ускорено неговото създаване, ако Токио стане партньор на F-35 програмата? Въпрос, на който Вашингтон не желае да разбира отговора. \r\n*** \r\n \r\n  Форсираният изход на американските войски от Афганистан няма да се състои, пише във водеща статия руският вестник  “Независимая газета“ . Изглежда екипът на американският президент Доналд Тръмп се е отказал от идеята за приключи военната кампания в страната преди провеждането на вота за държавен глава следващата година, а вместо това ще бъдат предприети мерки за намаляване на контингента. Новата стратегия на Вашингтон едва ли ще понрави на терористичната организация на талибаните, които са твърдо решени да водят „джихад“ – свещена война, докато и последният американски войник не напусне афганистанската земя.  \r\n \r\nВ изявление на американския държавен секретар Майк Помпео даде детайли относно плановете на Белия дом относно ситуацията в Афганистан, които позволяват да се стигне до извода, че мисията на САЩ ще бъде удължена. Според първия дипломат на Вашингтон, Тръмп е бил пределно ясен, когато е подписан „недвусмислена директива“ затова, че до 2020 г. американския контингент в страната трябва да се съкрати. Говорейки за това, Помпео каза, че президентът се е изразил ясно – „за да се прекрати безкрайната война, трябва да се отслаби американското военно присъствие в региона. „Ни се надяваме, че цялостната нужда от армейски части в Афганистан ще намалее“, допълни Помпео. \r\n \r\nУточненията на държавния секретар за президентските планове може да хвърлят нова светлина върху намеренията на Тръмп, коментира изданието. Най-вероятно е всъщност цялостната стратегия на Белия дом за Афганистан още да не е напълно формулирана. Което значи, че обратен завой към Пакистан, който се смята за главният помощник и гръб на талибаните в Афганистан. А преди не дълго от Вашингтон идваха сигнали за край на мисията в страната, което много експерти свързаха с предстоящите президентски избори. Но ако Тръмп иска да се бори за втори мандат, обещанието да прекрати този десетилетен конфликт може да бъде неговия скрит в ръкава жокер.  \r\n \r\nВсъщност реалната ситуацията в Афганистан е доста по-сложа сложна за американския държавен глава. Талибаните показаха, че не се поддават на преговорите, които вече година американския специален посланик към Афганистан Залмей Халилзад води с тях. В същото време в конфликта започват да се намесват и регионални сили, които не биха могли да се нарекат приятели на САЩ. Очевидно това е принудило Белия дом да нанесе някои промени в стратегията си.  \r\n \r\nВ същото време изявлението на Помпео е направено малко преди среща на Халилзад с талибаните и може да има за цел да подсили позицията на дипломата пред терористичната организация, да даде в ръцете му аргумента, че САЩ предприемат реални действия по своето изтегляне, така че да може Халилзад да постигне напредък в преговорите. \r\n***", "date": "2019.08.01", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/08/01/2685804/pregled-na-osnovnite-temi-v-britanskiya-pechat-agentsiya-fokus.html", "text": "Пътуващите с авиокомпанията „Бритиш Еъруейс“ ще се сблъскат с хаос по средата на летните почивки, след като фирмата не успя да спре стачката на своя персонал, пише авторитетното британско издание  Times . \r\nАпелативният съд в сряда отхвърли искането на компанията да наложи съдебно разпореждане за спиране на предложената от работниците стачка.  \r\nЖури от трима съдии постанови, че посечените от Асоциацията на пилотите на „Бритиш Еъруейс“ (Balpa) са валидни и оправдават стачните действия. Това означава, че около четири хиляди пилоти ще прекратят работата си в продължение на две седмици, което ще предизвика хаос в компанията, с която дневно летят около 145 хил. души.  \r\nЛетците заявиха, че няма да посочат предварително датата в която ще спрат работа. Стачката е заради искане за повишаване на заплащането и получаване на процент от печалбата на компанията, който ще бъде разпределен на членовете на Асоциацията. \r\n*** \r\n  Синът на лидера на Ал Кайда Осама бин Ладен и вероятен негов наследник Хамза бин Ладен е мъртъв, според разузнавателни данни, с които разполагат САЩ, пише британският вестник  The Independent . Това съобщиха различни медии в сряда, но все още не е потвърдено от официални лица от американското правителство, не е ясно и дали службите на САЩ имат общо със смъртта му.  \r\n \r\nПоследната поява на Хамза бин Ладен бе миналата година. В рамките на видео съобщение той призова хората на Арабския полуостров да въстанат, като същевременно заплаши и Саудитска Арабия. Страната отне гражданството му през месец март, когато  американският Държавен департамент обяви награда от един милион долара за информация, която би могла да доведе до идентифицирането на неговото местоположение.  \r\n \r\nХамза, за който се предполага, че е около 30-годишен, бе рамо до рамо с баща си в Афганистан преди терористичното нападение на 11 септември, след което прекара известно време в Пакистан след като интервенцията на САЩ в Афганистан го изгони от страната. Според анализатори, Хамза представлява младият глас на групировката Ал Кайда, чийто възрастни лидери не успяват да привлекат нови бойци към терористичната организация.  \r\n \r\nОсама бин Ладен бе убит от американски специални части, които нападнаха неговата база в Пакистан през 2011 г. Неговият син вече е обявен за световен терорист от Държавния департамент, след като призовава за терористични актове в западните столици и заплаши да отмъсти за убийството на баща си. \r\n*** \r\n \r\n  Мустафа Кемал Ататюрк вкара Турция в Европа и като цяло в Запада след разпада на Османската империя. Около век по-късно Реджеп Тайип Ердоган обръща този процес, пише британското издание  The Economsit  в коментар, представен без редакторска намеса. Действията на турския президент придвижиха страната по-близо до източните й съседи и направиха желанието на Анкара за членство в ЕС да изглежда като шега. А два скорошни случаи влошиха още повече ситуацията – на 12 юли Анкара закупи руски системи С-400, което представлява заплаха за програма на американските изтребители F-35, а на 15 юли ЕС наложи санкции върху страната заради сондажите й край о. Кипър, чиято северна част остава контролирана от Турция.  \r\n \r\nЧе ЕС не успя да спре отклоняването на близкия си съсед е жалко. В някои случаи съюзът преговаряше успешно с Турция, какъв например бе случая с мигрантската криза през 2015 г., когато Турция се съгласи да действа като гранична охрана на Съюза срещу пари и издаването на визи. В определени моменти европейските лидери си прехапваха езиците и не казваха нищо, гледайки как Турция се движи към авторитаризъм. В други пък заемаха доста критична позиция, говорейки за Мала Азия и невъзможността на Анкара да влезе в Съюза. Резултатът може да се представи чрез метода на моркова и тоягата – недостатъчно голям морков, че да примами Турция обратно, нито пък достатъчно здрава тояга, която да върне страната в правия път.  \r\n \r\nДа вземем например случая с Кипър. Според Турция, откритите наскоро залежи на газ са в териториалните води на Турска Република Северен Кипър. ЕС от своя страна не признава тази държава, което прави трите турски сондажни кораби в островните води нелегални и намиращи се в икономическата зона на Република Кипър. А наложените санкции от Брюксел бяха жалки – намаляване на финансовата помощ за Турция и спиране на някои преговори на високо ниво. Анкара ги определи като „маловажни“ и се закани да изпрати още един кораб. \r\n \r\nЕвропейските официални лица ни предлагат две оправдания. Първият е, че Европа се нуждае от сътрудничеството на Турция по въпросите за миграцията и тероризма, така че Европа трябва да се отнася към Анкара деликатно. Ердоган може да е труден партньор, но сегашната ситуация в по-добра от хаос, а турският президент се възползва от този страх и заплаши на 22 юли да пропусне вълни мигранти към Европа.  \r\nВторото оправдание, което е по-близо до истината, е че ЕС не разполага с културата и лостовете нужни д \r\nза връщането на Турция обратно. Европа е твърде разделена за да наложи своята вола убедително. „Ние все още нямаме реално и действащо решение на масата“, отчайва се Асли Аидинтасбас от Европейския съвет за външнополитически връзки.  \r\n \r\nИ все пак нито едно от двете оправдания не изглежда убедително. Да се държи Турция на една ръка разстояние докато се чака да свърши времето на Ердоган не служи на европейските интереси. Икономиката на страната се намира на ръба на пропастта наречена криза на валутата, киприотското правителство, страхуващо се от ескалация на напрежението търси нови преговори, а руската сделка с Анкара е заплаха за западната сигурност. „Ердоган е използван от Путин срещу НАТО“, изтъкна Марк Пиерини, бивш посланик на ЕС в Анкара. Хаотична, отдалечена Турция едва ли ще бъде достоен партньор на Съюза по който и да е въпрос – от миграцията до борбата с тероризма.  \r\n \r\nОсвен това възгледът, че ЕС не е способен да концентрира действията си на международната сцена вече не е валиден. Съюзът израсна в последното десетилетие след като икономически, мигрантски и кризи на безопасността го накараха да се състезава със световните сили. Наложи санкции на Русия заради действията й в Украйна, отне монополните практики от американски технологични гиганти и запази дисциплината си на брекзитския фронт. А най-добрият пример за реалполитика на ЕС е именно сделката с Ердоган – той се съгласи на споразумението не от добра воля, а защото Европа има лостове над него – твърда валута и визов режим.  \r\n \r\nЕрдоган е по-слаб отколкото изглежда. Неговият рейтинг пада, а по време на пролетните избори неговата Партия на справедливостта и развитието загуби контрола над три от най-големите градове, включително Истанбул. Али Бабакан, негов бивш вицепремиер напусна формацията и създаде своя такава, а друг негов приближен – Ахмет Давутоглу е вероятно следващият. Скоро Турция може да се нуждае от международна икономическа помощ. Тук е мястото да припомним, че БВП на ЕС е 24 пъти по-голям от турския.  \r\nЗа да се пречупи Ердоган може да е нужно да се формират санкции по модела на тези срещу Русия. А след това тяхното смекчване би послужило за да седне турският президент на масата на преговорите. Икономическа подкрепа, ново митническо споразумение, нов визов режим и отношенията между кипърците може да бъдат обсъдени и решени. Европа се движи към по-голяма роля в Света. Но въпреки всички моркови и тояги, с които разполага, тя губи контрол над директен съсед и възможен нов член. Турция е приоритет за ЕС. Както и тест. \r\n*** \r\n \r\n  Всяка бъдеща търговска сделка между САЩ и Великобритания почти сигурно ще бъде блокирана от Конгреса на САЩ, ако последиците от Брекзит засегнат ирландската граница и застрашат мира в Северна Ирландия, предупредиха законодатели от Конгреса и американски дипломати, пише електронното издание на британския вестник  The Guardian.  \r\nПремиерът на Обединеното кралство Борис Джонсън предложи търговска сделка със САЩ като начин за компенсиране на икономическите разходи за напускане на ЕС, а Доналд Тръмп обеща, че двете страни могат да постигнат „много съществено търговско споразумение“, което да увеличи търговията „четири или пет пъти“. \r\nАмериканският лидер обаче може да не успее да прокара споразумението през враждебния Конгрес. Там президента е заплашен от сериозен отпор от републиканци и демократи срещу търговска сделка с Великобритания, в случай на заплаха за Белфасткото споразумение от 1998 за отворената граница между Северна Ирландия и Република Ирландия. \r\nКоментарите дойдоха след посещението на Джонсън в Северна Ирландия в опит да съживи преговорите за споделянето на власта между своите съюзници от Демократическата юнионистка партия и „Шин Фейн“, както и да обсъди подготовката за Брекзит. \r\nИдването на Джонсън на власт и неговото искане от Европейския съюз да свали предпазната клауза, която има за цел да защити отворената граница на Ирландия след Брекзит, предизвикаха решителна реакция в Конгреса за запазване на Белфасткото споразумение, на което САЩ са гарант. \r\nРичърд Нийл от Демократическата партия, заместник-председател на групата„Приятели на Ирландия“  в Камарата на представителите, изказа мнение, че американският фактор в Бефласткото споразумение е много важен. Нийл е председател и на законодателната комисия, която отговаря за таксите и тарифите и която може да задържа търговски сделки за неопределено време.   \r\n \r\n„Ние следим всички търговски споразумения като част от нашата данъчна юрисдикция\", каза Нийл в телефонно интервю. Той посочи, че подобна сложна търговска сделка може да отнеме четири или пет години, дори без проблемите около Северна Ирландия. \r\nКонгресменът добави, че не би бил мотивиран да сключва двустранно търговско споразумение с Обединеното кралство, ако Лондон застраши споразумението от 1998 г..  \r\nПийт Кинг, заместник-председател на групата „Приятели на Ирландия“ от Републиканската партия, заяви, че заплахата за премахване на предпазната клауза и отворената граница е „ненужна провокация“, като добави, че няма да има никакъв проблем неговата партия да се противопостави на Доналд Тръмп във връзка с този въпрос. \r\nТой смята, че всеки, който вярва в Северна Ирландия и Белфасткото споразумение би се опълчил на президента на САЩ. \r\nВ случай на твърд Брекзит, при липса на гаранции за споразумението, настроенията сред ирландските американци, които представляват една десета от населението,  могат да се превърнат проблем на изборите за Конгрес и президентските избори догодина. \r\n***", "date": "2019.08.01", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2019/08/01/2685805/pregled-na-mezhdunarodnite-novini-do-0600-agentsiya-fokus.html", "text": "Комисия към Сената на САЩ одобри в сряда проект, който планира налагането на санкции на компании и хора, замесени в строежа на „Северен поток-2“, който според администрацията на Доналд Тръмп ще засили икономическото влияние на Русия в Европа. \r\n \r\nКомисията за Международни отношения към горната камара на Конгреса е одобрила проекта „За защита на европейската енергийна сигурност“ с 20 гласа „За“ и два гласа против. За да добие пълна сила на закон, проектът ще трябва да бъде одобрен от Сената, Камарата на представителите и американския президент Доналд Тръмп. Един от инициаторите на идеята – сенатор Тед Круз, заяви, че „Русия и в миналото е ползвала енергоизточниците за свое оръжие“. \r\n \r\nПроектът „Северен поток-2“, който е почти завършен, се ръководи от руската държавна компания „Газпром“, като половината от средствата са дадени от германските компании Uniper и Wintershall, англо-холандската Shell, австрийската OMV и френската Engie. Санкциите биха могли да засегнат и други енергийни проекти, какъвто е например „Турски поток“.  \r\n*** \r\n \r\n  Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир, това съобщиха от пресслужбата на Кремъл. \r\nВедомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  \r\nКъм момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия, припомня агенцията.  \r\nВ същото време изпратеният по-рано контингент в Иркутска област ще продължи своята работа докато държавният глава не ги отзове.  \r\n \r\nМедията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.   \r\n*** \r\n \r\n  Министерството на отбраната на западната ни съседка публикува в работен бюлетин преглед на даренията за армията, показващи, че в периода от 2014 до 2018 г. Сърбия е получила най-голяма помощ от САЩ. \r\nСъгласно разпространената информация, в разглеждания период Сърбия е получила  около 10 млн. долара помощ от САЩ под формата на пари и оборудване. На второ място в списъка е Китай с дарения от около 5,2 милиона евро, следван от Норвегия с 586 000 евро, Дания с 494 860 евро и Великобритания с 169 000 паунда. \r\nСърбия е получила най-сериозни средства от САЩ  - 1,4 милиона долара – за закупуване на  симулатори за обучение при военни операции и 819 800 долара за многоцелево оборудване за полигон. От МО поясняват, че за пет години Русия е дарила 45 000 евро за справяне с последиците от природни бедствия и 10 комплекта парашути. \r\nПоследната партида подаръци, които Сърбия получи от Русия – БРДМ-2 и танкове Т-72, както и по-рано предадените самолети МиГ-29, не са включени в статистиката. В нея не влизат и американските „Хъмви“. \r\nСАЩ са най-големият донор на Министерство на отбраната на Сърбия през 2018 г., сочат официалните данни. Ведомството е получило 2,5 милиона евро дарения миналата година, 2,3 милиона от които – от САЩ. Следващи в списъка с донори за изминалата година са Норвегия със 100 000 евро, Великобритания със 17 000 евро, Чешката република с 10 000 евро и Делегацията на ЕС в Сърбия с 8 000 евро. \r\n*** \r\n \r\n  Държавният глава на Косово Хашим Тачи обяви, че е готов да насрочи дата за провеждането на предсрочни парламентарни избори в страната, в случай че партиите не се споразумеят за правителството. \r\nВ сутрешните часове на деня Тачи се срещна с председателя на ЦИК Валдете Дака. В съобщение, разпространено от пресслужбата му, се подчертава, че двамата са обсъдили необходимостта от провеждането на извънредни избори. \r\nТачи обаче е категоричен, че ще проучи всички възможности за консултации с политически партии, преди да насрочи гласуването. „Ако политическите партии не са в състояние да отговорят на тази нова политическа реалност в разумен срок, аз съм готов незабавно да обявя нови избори\", привежда изданието думите на косовския президент. Съгласно думите на Тачи, че за Косово е важно да има ново, функциониращо, ефективно, приобщаващо правителство възможно най-скоро, за да се продължат всички важни важни процеси. \r\nНа свой ред Дака е обявила, че ЦИК е готова да организира предсрочни избори по всяко време.  \r\n*** \r\n \r\n  Президентът на Хърватия Колинда Грабар-Китарович коментира материала на израелското издание The Jerusalem Post, в който се твърди, че тя е обявила Босна и Херцеговина за нестабилна страна под контрола на войнстващ ислям по време на разговора си с израелския си колега Реувен Ривлин в Ерусалим. Държавният глава отрече всичко, което е написано от медията, а чрез Президентската канцелария заяви, че е необичайно да се реагира на непроверени информации от пресата. \r\nГрабар-Китарович коментира реакциите от БиХ. „Това са коментари на коментари на една журналистка, която го е написала. Повтарям, не съм го казала. Напълно отхвърлям реакциите, свързващи Хърватия с фашизма. Това е тотален нонсенс“, заяви хърватският президент. „В последно време виждаме редица много агресивни действия, които БиХ предприема срещу Хърватска. От твърдения за незаконна работа на нашите тайни служби до заплахи за съдебна разправа, когато става въпрос за моста Пелешац и т.н. Трябва да обсъдим сътрудничеството и как да разрешим общите въпроси“, каза президентът и добави, че Хърватия е готова да помогне на всяка съседна страна, включително БиХ, в процесите на присъединяване към ЕС възможно най-скоро. \r\nОт канцеларията на Грабар-Китарович заявиха, че информациите на медиите трябва да се проверяват преди да се реагира. „В междудържавните отношения е много необичайно да се реагира на непроверени материали в медиите. Всяка държава първо би изпратила своя посланик в Хърватия, за да провери твърденията и след това да реагира по подходящ начин“, заявиха от там. \r\nПредвижда се президентът да завърши държавно посещение в Израел в сряда със среща с генералния директор на Израелската национална кибер администрация. Очаква се също така тя да коментира предполагаемото изявление, според което е казала, че Босна и Херцеговина е нестабилна страна под контрола на войнстващия ислям. \r\n \r\n \r\n  Официален Берлин потвърди: въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток. Съответното потвърди вицеканцлерът на ФРГ Олаф Шолц. \r\nШолц бе категоричен - федерално правителство отхвърля участието на Германия в американска военноморска мисия в района на Персийския залив. Самият той призна, че е „много скептично“ настроен към подобна инициатива под ръководството на Вашингтон.  \r\nПреди няколко дни стана известно , че САЩ официално са поискахали подкрепа от Германия за международна военна коалиция за защита на петролните танкери в Ормузския проток. Преди това Великобритания предложи европейска военноморска мисия за осигуряване на морския трафик в района на Персийския залив. \r\nНа въпрос дали федералното правителство вече официално е отхвърлило искането на САЩ, Шолц отговори, че позицията на Берлин по въпроса е известна „не само от вчера\". „Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия“, припомни социалдемократът. \r\nМорска мисия за защита на цивилното корабоплаване в региона на Персийския залив може да доведе до изостряне на ситуацията в региона. „Най-лошото би било истински военен конфликт там, тогава корабоплаването наистина би било в опасност\", предупреди Шолц. \r\nДори бившият канцлер Герхард Шрьодер (ГСПД) отхвърли идеята. Германия не бива да бъде въвлечена в конфликта между САЩ и Иран, категоричен бе политикът. „Това би било последващо легитимиране на войната в Ирак\". \r\nПрез 2003 г. Шрьодер, като канцлер, не отговори на искането за германско участие в американската инвазия в Ирак. По това време САЩ бяха сформирали „коалиция на желаещите“. \r\nОткакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер.", "date": "2019.08.01", "title": "Преглед на международните новини до 06:00  (Агенция „Фокус)"}
{"url": "http://www.focus-news.net/news/2019/08/01/2685810/predstoyashti-mezhdunarodni-sabitiya-za-1-avgust-agentsiya-fokus.html", "text": "Влиза в сила забраната за носене на бурка в обществени сгради и обществения транспорт в Нидерландия.  \r\n*** \r\n \r\n  75 години от Варшавското въстание по време на ВСВ. \r\n*** \r\n \r\n  Седмична пресконференция на Външното министерство на Русия.  \r\n*** \r\n \r\n  Доналд Тръмп ще говори пред свои привърженици.  \r\n***", "date": "2019.08.01", "title": "Предстоящи международни събития за 1 август (Агенция „Фокус“)"}
{"url": "http://www.focus-news.net/news/2019/08/01/2685808/predstoyashti-sabitiya-v-stranata-za-1-avgust-agentsiya-fokus.html", "text": "*** \r\n \r\nОт 11.00 часа Университетската АГ болница „Майчин дом“ отваря специализиран кабинет за консултации по кърмене и по всички въпроси, свързани с естественото хранене на новородените. \r\n \r\n*** \r\n \r\nОт 11.00 часа в централата на КНСБ - залата на 11-ия етаж, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция на теми: „Пореден епизод от сериала „Енергийна катастрофа в България 2019“: може ли България да остане на тъмно? Връщането на ядрената заплаха в Европа“.  \r\n \r\n*** \r\n \r\nОт 13.00 часа 9 състав на Специализирания наказателен съд ще гледа делото срещу Златко К., Виктор М. и Николай М., обвинени в участие в ръководството на престъпна организация или група. \r\n \r\n*** \r\n \r\nОт 17.00 час в сградата на Българската търговско-промишлена палата (ул. “Искър” 9) ще се състои церемония по награждаване на търговско-икономическите съветници на България зад граница. \r\n \r\n*** \r\n \r\nОт 18.00 часа Националната художествена академия ще отвори Лятна академия за деца и ученици за десети път.  \r\n \r\n*** \r\n \r\nОт 18.30 часа на бул. „Черни връх” 2 ще бъде представена изложбата Археология на забравата в Софийски арсенал – Музей за съвременно изкуство. \r\n \r\n*** \r\n \r\nОт 17.30 часа в Колежа по икономика и мениджмънт ще се проведе номинационно общинско събрание на ПП ГЕРБ, относно местните избори.  \r\n \r\n*** \r\n \r\nОт 10.00 часа в Юнашкия салон ще се проведе научна конференция посветена на 140 години от създаването на българските Военноморски сили на тема: „Ролята на Военноморски сили на Република България в защитата на националните ни интереси”. \r\n \r\n*** \r\n \r\nОт 14.30 часа до южния пристан на ферибота в Белослав ще се проведе официалното спускане на вода на тръстиковия кораб от международната експедиция „АБОРА ІV“. \r\n \r\n*** \r\n \r\nОт 16.00 часа в Археологическия музей ще бъде открита Фотоизложба, филми и лекции, посветени на Император Николай ІІ и царското семейство. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на която  Българската асоциация за биологична растителна защита ще представи резултати от пилотното прилагане на оригиналната и методология за ефективна растителна защита на кестеновите дървета нападнати от Кестеновия листоминиращ молец, както и как този резултат ще бъде репликиран върху зелените площи в град Велико Търново през 2020 г.  \r\n \r\n*** \r\n   \r\nОт 16.30 часа в Областна администрация областният управител проф. д-р Любомира Попова и директорът на Областната дирекция по безопасност на храните във Велико Търново д-р Станимир Спасов ще дадат брифинг във връзка с епизоотичната обстановка в областта и откритото огнище на АЧС във ферма в с. Българско Сливово.  \r\n \r\n*** \r\n   \r\nОт 20.30 часа на сцена „Арт лято“ Проект „Арт лято“ представя: Концерт на Вокално-инструментална група „Песни и Приятели“.  \r\n \r\n*** \r\n \r\nОт 10.00 часа кметът на Община Видин Огнян Ценков ще се запознае със строително-ремонтните дейности в ППМГ \"Екзарх Антим I\" и СУ \"Цар Симеон Велики\". \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nВ Народно читалище „Йордан Йовков – 1870 г.“, Библиотека, Сектор „Заемане за дома“, ще се проведе Изложба „Толбухин (дн. Добрич) и Северното Черноморие в пощенски картички\". \r\n \r\n*** \r\n \r\nОт 11.00 часа в заседателната зала на Общински съвет – Дупница ще бъде направена презентация относно проучване за находища на термоминерални води на територията на общината.  \r\n \r\n*** \r\n \r\nОт 18.30 часа в ХГ „Христо Градечлиев” ще се състои официално откриване на XIII-ти национален фестивал за старинна музика, песен и танц „Страваганца“ и изложба на Илиана Атанасова – живопис. \r\n \r\n*** \r\n \r\nОт 10.30 часа в кабинета на обществения посредник за Община Кюстендил ще се проведе пресконференция във връзка с дейността на институцията през първите шест месеца на 2019 година.  \r\n \r\n*** \r\n  \r\nОт 11.00 часа в залата на Областна администрация – Кюстендил ще се проведе заседание на Областна епизоотична комисия.  \r\n \r\n*** \r\n \r\nОт 20.00 часа на сцена „Арката” на площад „Велбъжд”  с концерт на Професионален духов оркестър - Кюстендил се открива културната програма „Кюстендилско лято”.  \r\n \r\n*** \r\n \r\nОт 11.00 часа на строителната площадка за изграждане на компостиращата инсталация, разположена до „Регионално депо за отпадъци“, местност „Неделище“, ще се състои фициална церемония „Първа копка“ във връзка със стартиране на изпълнението на строително-монтажните работи по проект  „Проектиране и изграждане  на  компостираща  инсталация  за разделно събрани зелени и/или биоразградими отпадъци в община Монтана“. \r\n \r\n*** \r\n \r\nОт 10.00 часа в Заседателната зала на Община Плевен ще се проведе пресконференция с  експерти от Клиниката по пневмология и фтизиатрия информираме за основните симптоми и рискови фактори на бронхиалната астма като част от Националната пациентска кампания „Белодробно здраве във всички политики\"  на Асоциацията на българите, боледуващи от астма, алергии и ХОББ /АББА/. \r\n \r\n*** \r\n \r\nОт 15.00 часа в заседателната зала на областна администрация ще се състои заседание на областната епизоотична комисия.  \r\n \r\n*** \r\n \r\nОт 09.00 часа ще се проведе заседание на Пловдивския общински съвет.  \r\n \r\n*** \r\n \r\nВ 12.00 часа, в зала „Пълдин“ на хотел „Тримонциум - Рамада“, НФСБ и ВМРО – БНД официално ще издигнат кандидатурата на Славчо Атанасов за кмет на Пловдив. \r\n \r\n*** \r\n \r\nОт 18.00 часа в галерия „Виа Артис“ ще бъде представена изложбата „В тайнството на светлините“ на Елена Парушева. \r\n \r\n*** \r\n \r\nВ 20.00 часа на Античния театър Фолклорен ансамбъл „Тракия“ ще отбележи с концерт-спектакъл 45 години от създаването си.  \r\n \r\n*** \r\n   \r\nОт 11.00 часа в селото започва деветото издание на фестивала „Фолклорен извор“ 2019.  \r\n \r\n*** \r\n \r\nОт 10.00 часа в Зала 1 на Областна администрация Русе ще се проведе заседание на Постоянно действащата областна епизоотична комисия. \r\n \r\n*** \r\n \r\nОт 10.30 часа в  Градска градина (до розите) ще се проведе дискусия с тема “Често задавани въпроси за кърменето”. \r\n \r\n*** \r\n \r\nОт 17.30 часа на паркинга в село Крушаре ще се проведе протест срещу масовото унищожаване на домашни прасета. \r\n \r\n*** \r\n \r\nОт 14.00 часа Постоянната областна епизоотична комисия ще проведе заседание в зала 201 на Областна администрация - Смолян. След заседанието, което се очаква да приключи към 15.00-15.20 часа, членовете на комисията ще дадат изявление пред медиите. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои „Да опознаем Европа” – част 2.", "date": "2019.08.01", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2019/08/01/2685807/stara-zagora-predsedatelyat-na-narodnoto-sabranie-tsveta-karayancheva-uchastva-v-grada-v-otbelyazvaneto-na-142-godini-ot-boevete-za-zashtitata-mu.html", "text": "Председателят на Народното събрание Цвета Караянчева участва в Стара Загора в отбелязването на 142 години от боевете за защитата на града. Това съобщиха от пресцентъра на  Народното събрание . Председателят на парламента прие пред Мемориалния комплекс „Бранителите на Стара Загора“ рапорта на командващия представителните гвардейски роти. Тя произнесе слово на паметната вечер „Възхвала за Стара Загора“ по повод годишнината. \r\nЦвета Караянчева отбеляза, че белезите от случилото се тук през 1877 г. изтребление на 14 000 българи са останали в паметта на потомството. Днес видимите следи от погрома са погребани, дълбоко в земята са заровени отломките, но живи са дирята и екотът от бойното кръщение на младото българско опълчение, посочи тя. Председателят на парламента цитира пророческите думи на ген. Гурко, с които опълченците се прощават  с обезлюдения град, за да останат негови бранители вовеки: „Ще минат години и тази бъдеща българска армия ще каже: „Ние сме потомци на славните защитници на Стара Загора”.  \r\nЦвета Караянчева определи закрилниците на града като титани на славата, захвърлили кърпените потури и овчарските геги, за да надянат войнишките униформи, да хванат пряпореца и да влязат в бой на живот и смърт, бой за свобода. По думите й потомците трябва да знаят, че за свободата е платена най-високата цена и че всяка тирания е обречена да рухне, докато има хора, готови доброволно да застанат между меча и дръвника заради свободата на ближния. Тя призова жителите на Стара Загора да помнят своите славни прадеди, тези мъченици на вярата и Отечеството, храбри защитници на град с хилядолетна история, които не знаеха що е отстъпление.", "date": "2019.08.01", "title": "Стара Загора: Председателят на Народното събрание Цвета Караянчева участва в града в отбелязването на 142 години от боевете за защитата му"}
{"url": "http://www.focus-news.net/news/2019/08/01/2685813/vijesti-cherna-gora-parlamentat-v-podgoritsa-ne-prie-zakona-za-ednopolovoto-sazhitelstvo.html", "text": "Парламентът в Подгорица не прие закона за съжителство на еднополови двойки заради липсата на кворум, съобщава електронното издание на черногорския вестник  Vijesti . \r\nПредложеният закон предвиждаше еднополовите двойки в Черна гора да се ползват със същите права като хетеросексуалните, но без възможност за осиновяване на деца. „За“ гласуваха 38 депутата, а четирима се обявиха „против“.  Народните представители на опозицията не бяха в залата по време на гласуването. За приемането на предложението бяха необходими 81 гласа „за“. \r\nЗаконът конкретно предвижда подкрепа, настойничество и подробно регламентира имуществените отношения между партньорите. Той дава право на двамата партньори право да се наследяват един друг. \r\nПо отношение на правата и задълженията в системата за здравното осигуряване еднополовите партньори имат равни с тези на всички други осигурени лица, както и по отношение на социалните и детските права. \r\nЗаконопроектът не позволява родителство, попечителство, приемна грижа и осиновяване на деца. Издръжката на дете е възможна само ако другият партньор не е жив или няма законно живи роднини, които да я поемат. \r\n \r\n Тереза Герова", "date": "2019.08.01", "title": "Vijesti (Черна гора): Парламентът в Подгорица не прие закона за еднополовото съжителство"}
{"url": "http://www.focus-news.net/news/2019/08/01/2685806/aktualna-patna-obstanovka.html", "text": "Информация за състоянието на републиканските пътища, предоставена от Агенция „Пътна инфраструктура“ \r\n \r\n \r\nМетеорологична обстановка: \r\nПрез нощта все още над по-голямата част от страната ще бъде предимно ясно. По-значителна облачност ще има над Североизточна България и на места там ще превали дъжд. Утре още сутринта над североизточните, а около и след обяд над много райони и в останалата част на страната ще има валежи. По-значителни ще са те в Източна България. Ще има и гръмотевици. Ще духа слаб до умерен северозападен, в Източна България север-североизточен вятър. Максимални температури, в повечето райони, между 29° и 34°, в София около 30°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пазарджик: \r\nДвижението при п.в. „Церово“ на пътна връзка София – Велинград и пътна връзка Велинград – Бургас при км 69+197 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци и сигналисти. Срок 01.08.2019 г. от 9:00 ч. до 18:00 ч. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в тунел „Витиня“ посока Варна се осъществява в една лента поради профилактика на осветлението. Движението се осъществява в изпреварващата или аварийна лента. Срок от 22:00 ч  на 31.07.2019 до 05:00 ч. на 01.08.2019 г.; \r\nДвижението в тунел „Витиня“ посока София е ограничено поради профилактика на осветлението.  \r\nДвижението се осъществява по обходен маршрут: път I-1 София – Ботевград като движението се отбива при км 35+450 /служебна връзка/ и връщане на магистралата при км 30+260 /пътна връзка „Витинска река“/. Срок от 22:00 на 31.07.2019 до 05:00 ч. на 01.08.2019 г./ \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Благоевград: \r\nДвижението в участъка Сандански – Ново Делчево от км 143+000 до км 151+000 се осъществява в една лента, поради полагане на маркировка. Движението се осъществява в скоростната и активната лента, съгласно създадената организация на движение. Водачите да се движат с повишено внимание и съобразена скорост. Срок до 01.08.2019 г. \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението по път I-1 Околовръстен път на гр. Монтана при км 110+600 се осъществява в една лента поради направа на изкоп и полагане на подложен бетон за стационарна контролна единица и монтаж на фундамент. Движението се осъществява с повишено внимание и съобразена скорост. Срок до 01.08.2019 г. \r\n \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\nОбласт Ст.Загора: \r\nДвижението в участъка Стара Загора - Димитровград от км 238+740 до 239+340 км се осъществява в една лента поради извършване на строително монтажни работи. Регулира се със пътни знаци. Срок от 09:00 ч. до 18:00 ч. на 01.08.2019 г. \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 10.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 02.08.2019 г.; \r\n Път III-208: Движението по път III-208 „Дъскотна-Айтос” на км 92+480 \\нов км 92+210/ в района на Айтос се осъществява с повишено внимание, поради извършване на строителни и монтажни работи по пътищата и улиците, в рамките на светлата част от денощиието с времетраене от 09.00 до 18.00 ч .Скоростта е ограничена на 40 км/ч. Участъкът е сигнализиран с пътни знаци. Срок: до 01.08.2019 г                           \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 „Оризаре - Каблешково” на км 57+180 в района на Лъка се осъществява с повишено внимание, поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена на 40 км/ч. Участъкът е сигнализиран с пътни знаци. Срок до 01.08.2019 г.  \r\nПът III-6009: Движението по път III-6009 „Каблешково – Ахелой” на км 26+720 \\нов км 26+700/ в района на Ахелой се осъществява с повишено внимание, поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена на 40 км/ч. Участъкът е сигнализиран с пътни знаци. Срок до 01.08.2019 г. \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-12: Движението по път II-12 о.п. Видин - Иново – Брегово - граница Сърбия от км 13+355 до км 13+415 се осъществява в дясната лента, като движението се пропуска последователно в лявата лента, поради оборудване на съществуваща  АУЗПТ №1044 за нуждите на електронната система за събиране на такси, за времето от 9,00 часа  на 01.08.2019 до 18,00 часа на 02.08.2019г. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 02.08.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът III-623: Движението по път III-623 о.п. Кюстендил- о.п. Дупница Мламолово - Бобов дол – Жедна от км от км 10+407 до км 10+545 се осъществява двупосочно в лява лента посока Бобов дол – Мламолово .Срок до 17.09.2019 г. / Първи етап/ \r\n/Втори етап/ за път III-623: От 18.09.2019 г. Движението се осъществява в дясна лента посока Мламолово – Бобов дол . Срок до 19.01.2020 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 05.08.2019 г.; \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът II-11:  Движението по път ІІ-11 Лом – Козлодуй от км 50+000 до км 78+820 се осъществява в една лента, поради  ръчно и машинно косене. Движението в района да се осъществява с повишено внимание и съобразена скорост. Срок до 05.08.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 05.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 05.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 05.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 09.08.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради премахване на скална маса. Движението в участъка е затруднено. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 07.08.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 09.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге - Гара Лакатник от км 32+200 до км 33+200 се осъществява в една лента поради опасност от падащи камъни. Движението се извършва двупосочно в съседната лента и се регулира от светофарна уредба. Срок 12.09.2019 г \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се осъществява двупосочно в свободната лента. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162  Гара Лакатник - Миланово от км 0+000 до км 0+755 се осъществява в една лента поради ремонтни дейности на подпорни стени. Движението се извършва двупосочно в съседната лента и се регулира от светофарна уредба. Срок 12.09.2019 г. \r\nПът III-3009: Движението по път III-3009 Етрополе - Правец от км 0+000 до км 10+313 е ограничено в светлата част на деня поради ремонтни дейности по пътната настилка. Обходен маршрут - път II-37 Етрополе – Джурово или път I-3 Джурово – Правец. Срок 02.08.2019 г. \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът II-51: Движението по път II-51 Ковачевец – Попово при км 47+800, се осъществява в една лента поради монтаж на стационарна контролна единица. Движението се регулира с пътни знаци. Срок от 9.00 до 18.00 часа на 01.08.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът IІ-53: Движението по път IІ-53 Ямбол – Сливен от км 139+220 до км 139+820 се осъществява в една изграждане на стационарна електронна система. Движението се регулира чрез пътни знаци. Срок до 03.08.2019 г.; \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.08.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.01", "title": "Актуална пътна обстановка"}
{"url": "http://www.focus-news.net/news/2019/08/01/2685811/sport-balgariya-s-novo-ravenstvo-i-zaguba-s-duzpi-na-homeless-world-cup.html", "text": "България записа трето равенство от началото на световното първенство по футбол за бездомни хора, като отново загуби след изпълнение на дузпи, този път срещу тима на Коста Рика. В предишните два дни националите паднаха по аналогичен начин в мачовете си срещу фаворитите за титлата в турнира – Бразилия и Чили. След изиграването на три мача от втората групова фаза на турнира, националите имат актив от 2 точки. Днес България играе от 14:00 часа българско време срещу силния състав на Ирландия, а от 17:20 часа излиза срещу Унгария. От резултатите в тези два мача ще стане ясно дали България ще играе за местата от 9 до 16 или за тези от 17 до 24 на световния шампионат.", "date": "2019.08.01", "title": "Спорт: България с ново равенство и загуба с дузпи на Homeless World Cup"}
{"url": "http://www.focus-news.net/news/2019/08/01/2685809/premierat-boyko-borisov-shte-bade-na-poseshtenie-v-republika-severna-makedoniya.html", "text": "Министър-председателят Бойко Борисов ще бъде на посещение в Република Северна Македония. Това съобщиха от  правителствената информационна служба . \r\nВ Скопие премиерът Бойко Борисов и министър-председателят на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни. \r\nМинистър-председателите Бойко Борисов и Зоран Заев ще проведат двустранна среща, на която ще обсъдят напредъка на партньорството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. \r\nВ столицата на Република Северна Македония министър-председателят Бойко Борисов ще проведе среща и с президента Стево Пендаровски.  \r\nВ Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев.  \r\nПри посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева.", "date": "2019.08.01", "title": "Премиерът Бойко Борисов ще бъде на посещение в Република Северна Македония"}
{"url": "http://www.focus-news.net/news/2019/08/01/2685812/abv-preskonferentsiya-na-partiyata-shte-se-provede-dnes.html", "text": "Пресконференция на ПП АБВ ще се проведе от 12.00 часа в централата на ПП АБВ на улица „Врабча“ 23. Това съобщиха от пресцентъра на  партията .    \r\n Темите на пресконференцията ще бъдат:   \r\n - Пореден епизод от сериала „Енергийна катастрофа в България 2019“: може ли България да остане на тъмно? \r\n - Връщането на ядрената заплаха в Европа. \r\n Участници:    \r\n - Румен Петков – председател на ПП АБВ; \r\n - Любомира Ганчева – зам.-председател на ПП АБВ; \r\n - Пламена Заячка – лидер на АБВ-Младежи.", "date": "2019.08.01", "title": "АБВ: Пресконференция на партията ще се проведе днес"}
{"url": "http://www.focus-news.net/news/2019/08/01/2685816/afp-palestinets-e-ubit-a-trima-izraelski-voenni-sa-raneni-pri-strelba-v-gaza.html", "text": "Палестинец се опита да прекоси границата на Газа и откри огън по израелски войници. В отговор срещу него също е открита стрелба, довела до смъртта му, предава  AFP . \r\nПри инцидента са пострадали трима военнослужещи на Израел, потвърдиха от армията. В официалното изявление се посочва, че израелски танк е поразил военен пост на „Хамас“.  \r\n \r\n Тереза Герова", "date": "2019.08.01", "title": "AFP: Палестинец е убит, а трима израелски военни са ранени при стрелба в Газа"}
{"url": "http://www.focus-news.net/news/2019/08/01/2685814/blagoevgrad-normalno-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивен е трафикът по главен път Е-79 и АМ „Струма“ в участъка от Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. В една лента се осъществява движението на АМ „Струма“ в участъка Сандански-Ново Делчево от км 143+000 до км 151+000, поради полагане на маркировка. Движението се осъществява в скоростната и активната лента, съгласно създадената организация на движение. Повишена е опасността от падащи камъни в района на Кресненското дефиле и прохода Предел. \r\n \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\n \r\nНатали СТЕФАНОВА", "date": "2019.08.01", "title": "Благоевград: Нормално интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2019/08/01/2685819/noi-izplashta-obezshteteniyata-na-maykite.html", "text": "Националният осигурителен институт (НОИ) ще изплати дължимите обезщетения за бременност и раждане и отглеждане на малко дете за месец юли 2019 г. днес. Това съобщиха от пресцентъра на  НОИ .  \r\nПълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от Държавното обществено осигуряване -  .", "date": "2019.08.01", "title": "НОИ изплаща обезщетенията на майките"}
{"url": "http://www.focus-news.net/news/2019/08/01/2685821/sofiya-ot-dnes-do-1-septemvri-se-vavezhda-vremenna-organizatsiya-po-bul-prezident-linkaln.html", "text": "От днес до 1 септември се забранява последователно влизането на пътни превозни средства по южното платно на бул. „Президент Линкълн“  в участъка от ул. „Промишлена“ до ул. „Монтевидео“, а след това по северното пътно платно на бул. „Президент Линкълн“. Движението ще се извършва  двупосочно в отвореното пътно платно. Това съобщиха от  пресцентъра на Столична община. \r\nЗа времето от 4.30 часа на 1 август до 24.00 часа на 1 септември се изместват спирките  на автобусни линии номера 11,60,73  N на бул. „Президент Линкълн“  в участъка от ул. „Промишлена“  до бул. „Монтевидео“.", "date": "2019.08.01", "title": "София: От днес до 1 септември се въвежда временна организация по бул. „Президент Линкълн“"}
{"url": "http://www.focus-news.net/news/2019/08/01/2685817/denyat-1-avgust-v-balgarskata-istoriya.html", "text": "През 1208 г. се води сражение между български и латински войски в околностите на Чирпан. През 1770 г. - в хода на Руско-турската война (1768 г.-1774 г.) край бреговете на река Кагул (Румъния) руски отряд разбива 150-хилядната турска армия, командвана от Халил бей. Турците отстъпват панически към река Дунав. Това позволява на руските войски да подготвят покоряването на Бендер, Измаил, Кили, Акерман и Браила. През 1841 г. - Георги Раковски пристига в Браила с гръцки паспорт под името Георги Македон. Първият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града. През 1862 г. Георги Раковски съставя в Белград \"Позив\", в който призовава всички българи към въстание. През 1846 г. - Търновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий. През 1879 г. – формирана е Дунавската военна флотилия - родоначалник на Българския военноморски флот. През 1888 г.  в София пристига първият международен влак по линията Виена – Цариград. На 1 август са родени: Вили Кавалджиев, поп изпълнител и пианист; Петър Константинов, председател на Общонародно сдружение „Мати Болгария; Димо Юрданов Тръмбешки, военен деец, подпоручик; полковник Анастас Янков Динков; Георги Иванов Странски, лекар, общественик. На тази дата умират: Мария Нейкова, певица и композитор; Анна Каменова, писателка белетристка; Йоаким Груев, възрожденски писател и педагог; Трайко Цветков, писател, деец на македонското революционно движение; Павел Цанев Калянджи, възрожденски педагог. \r\n \r\n \r\n \r\n2015 г. \r\nПолицията в България отново може да спира шофьори на пътя по своя преценка, без нарушение на закона и без да заснема проверката. \r\n \r\n \r\n1991 г. \r\nБългарският парламент решава да не поднови договора за дружба, сътрудничество и взаимна помощ със СССР от 1967 г. \r\n \r\n \r\n1990 г. \r\nД-р Желю Желев е избран от Великото Народно събрание за президент на България на шестия тур от гласуването. На негово място за лидер на СДС е избран Петър Берон. Д-р Желю Желев е роден на 3 март 1935 г. Завършва специалност \"Философия\" в Софийския университет. Член е на БКП от 1960 г., но е изключен като антимарксист пет години по-късно. Аспирант в катедра \"Философия\" на Софийския университет (1961), но през 1966 г. е уволнен и изгонен от София, след което живее в с. Грозден, Бургаско (1966 - 1972). Автор на книгата \"Тоталитарната държава\". Съчинения: \"Самодейното изкуство в условията на НТР\" (1976), \"Модалните категории\" (1979), \"Физическата култура и спортът в урбанизираното общество\" (1979), \"Фашизмът\" (1982 г., издаден на повече от 10 езика), \"Релационна теория за личността\" (1993), \"Човекът и неговите личности\" (1992), \"Интелигенция и политика\" (1995), \"Реалното физическо пространство\" (1996), \"В голямата политика\" (1998). \r\n \r\n \r\n1989 г. \r\nВ Народното събрание е внесена протестна декларация на Клуба за подкрепа на гласността и преустройството срещу прогонването на българските турци. \r\n \r\n1970 г. \r\nСъздаден е Комитет по качество, стандартизация и метрология при Министерския съвет. \r\n \r\n \r\n1969 г. \r\nНа основата на Българска концертна дирекция се създава Главна дирекция \"Българска музика\", която по-късно е трансформирана в държавно обединение \"Театър и музика\". \r\n \r\n \r\n1948 г. \r\nБившият военен министър и бивш пълномощен министър в Швейцария Дамян Велчев е лишен от българско поданство и имуществото му е конфискувано в полза на държавата. Причината е, че след отзоваването му от Берн не се е върнал в България след преврата от 9 септември 1944 г. Дамян Велчев е български офицер, генерал-полковник, политик и държавник. Роден е на 20 февруари 1883 г. в гр. Габрово. Завършва Военното училище в София (1903), участва в Балканската война (1912 - 1913) и в Първа световна война (1915 - 1918). През 1919 г. той е един от организаторите, а от 1922 г. и ръководител на Военния съюз. Уволнен е от армията през 1920 г. от правителството на Александър Стамболийски. Участва в организацията и в провеждането на военния преврат от 9 юни 1923 г. След преврата е началник на Военното училище (1923 - 1928). Той е един от организаторите на военния преврат на 19 май 1934 г. През 1935 г. е уволнен от армията, изключен от Военния съюз и екстерниран в Югославия. Прави опит за организиране на преврат през 1935 г., за което е осъден на смърт (1936), смъртната присъда е заменена с доживотен затвор. Освободен е от затвора при амнистия (1940). Участва в завземането на властта от Отечествения фронт. Министър на войната (1944 - 1945). Пълномощен министър в Швейцария (25 септември 1946 г. – 25 октомври 1947 г.). Умира на 25 януари 1954 г. във Франция. \r\n \r\n \r\n1924 г. \r\nОбнародван е Закон за трудовите земеделски стопанства. Макар видоизменена, аграрната реформа продължава. \r\n \r\n \r\n1888 г. \r\nВ София пристига първият международен влак по линията Виена – Цариград. \r\n \r\n \r\n1879 г. \r\nФормирана е Дунавската военна флотилия - родоначалник на Българския военноморски флот. Кораби на флотилията осигуряват боеприпаси и превозват доброволци по време на Сръбско-българската война (1885). На 9 ноември 1885 г. параходът \"Голубчик\" доставя във Видин две баржи, пълни с припаси. На 12 ноември 1885 г. параходът \"Опит\" прехвърля 300 доброволци от Русе до Лом за усилване на летящия отряд, а \"Голубчик\" превозва снаряди от Видин до Лом за батареята на отряда. Първата победа на българския флот е отбелязана от отряд парни катери, подчинени на коменданта на Видинската крепост. \r\n \r\n \r\n1871 г. \r\nВ Русе започва да излиза списание \"Слава\". Редактор на списанието е Тодор Станчев. \r\nСътрудници на изданието са Ст. А. Робов, М. Д. Тихчев, Д. Великов, Г. П. Дацков, М. Радославов, Гр. Попов, М. Добринов и др. Тодор Станчев е роден около 50-те години на ХIХ в. в гр. Русе. Учи в класическата гимназия и в духовна семинария в Карловиц, Австрия (1863 г.-1970 г.). Учителства в Русе и Никопол, където организира певчески дружества. В Русе издава сп. “Слава” (1871 г.-1873 г.) и след Освобождението развива активна обществена и журналистическа дейност. Народен представител в Учредителното НС. Издава и редактира вестник “Славянин” (1879 г.-1903 г.). В някои от драматургичните си произведения пресъздава моменти от древната и по-новата българска история. Една от най-сполучливите му комедии е “Анатема”, посветена на черковната борба срещу гръцката патриаршия. Пише статии по педагогически и общообразователни проблеми. Занимават го и въпроси, свързани с икономическото и духовното развитие на българския народ. Преди Освобождението подготвя, но не успява да издаде произведенията си “Схизма” - позорищна игра, “Безумен младоженец, или Сляп да прогледне” - позорищна игра, “Селски сбор” - позорищна игра, “Пропаст” - трагедия, “Священо землеописание” и “Литургика”. Превежда белетристични и драматични произведения. Умира на 7 март 1903 г. в гр. Русе. \r\n \r\n \r\n1870 г. \r\nВ Женева на страниците на руското емигрантско списание \"Народное дело\" е публикувана програмата на БРЦК. Програмата е изработена от Любен Каравелов още през пролетта на 1870 г. Главната цел на БРЦК според програмата е освобождението на България, като за нейното постигане се предвижда използването на мирни и въоръжени средства. В Програмата Каравелов защитава и идеята за създаване на Дунавска федерация, в която всички народности да имат равни права. \r\n \r\n \r\n1862 г. \r\nГеорги Раковски съставя в Белград \"Позив\", в който призовава всички българи към въстание. Позивът гласи: \"Ставайте, братя, на оръжие, мало и голямо, за нашата мила свобода и независимост!... До кога, братя, веке да търпим безчестие, грабителства, убийства и тежки угнетения от турската зверска невярност? Ето вес Балкански полуостров в огън запален... Нека никой не мисли, че свобода се добива без кръв и без скъпоценна жертва! Нека никой не чака от другиго да го освободи! Нашата свобода от нас зависи!\". \r\n \r\n \r\n1846 г. \r\nТърновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий. \r\n \r\n \r\n1841 г. \r\nГеорги Раковски пристига в Браила с гръцки паспорт под името Георги Македон. \r\nПървият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града. \r\n \r\n \r\n1208 г. \r\nВоди се сражение между български и латински войски в околностите на Чирпан. \r\n \r\n \r\n На тази дата са родени: \r\n \r\n \r\n1946 г. \r\nРоден е Вили Кавалджиев (1946 - 2010). Български поп изпълнител и пианист. Популярен е от края на `70-те години. Дотогава свири в различни рок-групи: “Викингите” (1967 – 1969), “Лира 70”, “Импулс” (1971 – 1978), “Златни струни” (1979), солист на “Тангра” (до края на 1979). Работи с оркестрите на Н. Чалъшканов “София”, “Формула” и др. Много от песните му печелят награди на български и международни конкурси. През `80-те и `90-те години участва в различни джем-сешъни и спектакли. В “Балкантон” издава албумите “Вярност” (1981), “Вечно на път” (1986), ”Мадона” (1994), “1999 (Иридиум)” (1998). Умира на 28 декември 2010 г. в София. \r\n \r\n \r\n1928 г. \r\nРоден е Петър Константинов (1928 - 2011) - председател на Общонародно сдружение „Мати Болгария”. Писателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат. Проф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет. Като председател на Националния комитет за защита правата на българите извън сегашните граници на България и на Националния комитет за защита на историческата истина в България, съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество. Почетен гражданин на Казанлък. Умира на 12 юни 2011 г. \r\n \r\n \r\n1865 г. \r\nРоден е Димо Юрданов Тръмбешки – военен деец, подпоручик. Първоначалното си образование получава в Еленската даскаловница, след което постъпва във Военното училище в София (1882 г.). В Сръбско-българската война (1885 г.) е портупей юнкер и командва полурота в първа дружина на Пети пехотен Дунавски полк. Сражава се на Сливнишката позиция (5 – 7 ноември). Произведен в звание подпоручик (3 декември 1885 г.). След войната служи в Пети пехотен Дунавски полк в Русе. Участва в детронацията на княз Александър Батенберг (1886 г.) и в Русенския бунт на офицерите-русофили на 19 февруари 1887 г. Осъден е от военнополеви съд на смърт и разстрелян на 22 февруари 1887 г. \r\n \r\n \r\n1857 г. \r\nРоден е полковник Анастас Янков Динков (1857 - 1906). Български военен и революционер, войвода на Върховния македонски комитет. Анастас Янков е роден в голямото будно българско костурско село Загоричани, днес Василиада, Гърция. Учи в родното си село, а по-късно в българско училище в Цариград. Участва като доброволец в сръбската армия в Сръбско-турската война през 1876 година. През Руско-турската освободителна война влиза в Българското опълчение и се сражава при Шипка и Шейново, където е ранен. След войната се установява в новосъздаденото Княжество България и завършва Военното училище. Взема участие като офицер в Сръбско-българската война през 1885 година и за проявена храброст е удостоен с военен орден. През 1896 напуска службата и влиза в редовете на Върховния Македоно-Одрински комитет. През 1902 година прави поход с чета до родното си Костурско, който създава големи проблеми на конкурентната революционна организация ВМОРО, която трудно успява да парира опитите му да вдигне въстание. През Илинденското въстание е начело на чета от 400 души, която действа в Пирин, влиза в щаба на въстанието в Разлог и командва нападението на Белица. Полковник Янков загива в сражение с турски войски при село Влахи през април 1906 година. Женен е за сестрата на Райна Княгиня и е баща на дееца на БКП Коста Янков. \r\n \r\n \r\n1848 г. \r\nРоден е Георги Иванов Странски – български лекар, общественик, държавник и дипломат. Завършва медицина в Букурещ и се установява на работа в Румъния. Участва с Румънския червен кръст в Сръбско-турската война (1876 г.) и Руско-турската война (1877 г. – 1878 г.), член е на БЦБ. След Освобождението е окръжен лекар в гр. Плевен. Като депутат в Учредителното събрание участва в изработването на Търновската конституция. Установява се в Източна Румелия, където развива активна обществено-политическа дейност. Депутат е в Областното събрание и един от водачите на Либералната партия (казионна) в областта. Заема различни държавни постове: директор на финансите (1880 г.-1881 г.) и член на Постоянния комитет (1879 г.-1880 г., 1882 г.-1884 г-). Оглавява Временното правителство на Южна България след провъзгласяване на Съединението, а по-късно е княжески комисар на областта. Активно работи за признаване на Съединението от Великите сили. Български дипломатически агент в Белград (1886 г.-1887 г.), министър на вътрешните работи (20 юни – 20 август 1887 г.) и министър на външните работи и на изповеданията (20 август 1887 г. – 04 юни 1890 г.). От 1897 г. - управител и главен лекар на Александровска болница в София, а през 1900-1904 г. председател на Върховната сметна палата. Умира на 4 януари 1904 г. \r\n \r\n \r\n На тази дата умират: \r\n \r\n \r\n2002 г. \r\nУмира Мария Нейкова (1954 - 2002) - певица и композитор. Родена е на 21 декември 1954 г. в Пловдив. Завършва Школата за естрадни певци към бюро \"Естрада\" (1968) и Висшия музикално-педагогически институт в Пловдив (1985). От 1969 г. до 1973 г. е солистка на оркестър \"София\", концертира от 1968 г. Печели Първа награда на фестивала \"Златният Орфей\" през 1969 г. (в дует с Михаил Белчев). В началото на `70-те години особено популярна е песента й от филма \"Козият рог\" (1971). Автор е на над 100 естрадни песни, на музика за филми и театрални спектакли, на детски песни. През 1975 г. и 1987 г. \"Балкантон\" издава два нейни албума, вторият от които е авторски. Заедно с поетесата Надежда Захариева е автор на повече от 100 песни за български фолкпевци. Албуми: \"Мария Нейкова\" (1975), \"Мария Нейкова \" (1987), \"Мария Нейкова за себе си и другите\" (1990). \r\n \r\n \r\n1982 г. \r\nУмира Анна Каменова псевдоним на Анна Михайлова Стайнова – българска писателка белетристка. Тя е дъщеря на известния политик и публицист Михаил Маджаров. Завършва гимназия в София през 1913 г. Посещава лекции по литература в Лондон (1913 г.) и Петербург (1915 г.), където баща й е пълномощен министър. Следва право в СУ. През 1919 г. отпечатва първата си статия във в-к “Мир”. Сътрудничи на сп. “Златорог”, в-к “Слово”, Свободна реч”, “Съвременник”, на редица детски издания. В периода 1945 - 1956 г. е редактор във в-к “Литературен фронт”, активна общественичка, деятелка на ПЕН клуба. Съчинения: “Копривщенката” (1929 г.), “Харитиният грях” (1930 г.), “Градът е същият” (1933 г.), “Пет момичета” (1936 г.), “Близо до София” (1957 г.), “Индия” (пътепис, 1962 г.) и др. През 1974 г. излизат нейните избрани произведения “Неповторимото”. \r\n \r\n \r\n1912 г. \r\nУмира Йоаким Груев (1828 - 1912). Български възрожденски писател и педагог. Роден е на 9 септември 1828 г. в Копривщица. Учи при Захари Круша, Неофит Рилски. От 1844 г. е ученик в гръцкото училище в Пловдив. От 1856 г. до 1868 г. е учител в българското класно училище в Пловдив. Участва в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879 - 1884), помощник-княжески комисар на Пловдивска област, директор на Пловдивската девическа гимназия. Дописен член на БКД (днес БАН) от 1881 г. и редовен член от 1884 г. Разнообразна е дейността му в областите филологията (един от създателите на пловдивската правописна етимологична школа, преводач, побългарител, поет, съставител на учебници по граматика), етнографията, естествените науки и др. Създател е на Народната библиотека \"Иван Вазов\" в Пловдив. \r\n \r\n \r\n1895 г. \r\nУмира Трайко Цветков (1858 - 1895). Български писател, деец на македонското революционно движение. Редовен член на Българското книжовно дружество - БКД (днес БАН). Роден е на 1 септември 1858 г. в с. Подмочани, Ресенско. Учи в българското училище “Св. св. Кирил и Методий” в Цариград. Продължава учението си в Одеса, завършва Киевската духовна семинария. Следва право в Московския университет. По здравословни причини прекъсва и се връща в България. Учителства в Солун, Пловдив, Карлово, София и Търново. Участва в политически борби (близък е на Петко Каравелов и Стефан Стамболов). Председател на дружеството “Братски съюз”, на ВМОК (1895 г.), народен представител (1884 - 1894). През 1898 г. излизат неговите “Съчинения” под редакцията на Йордан Иванов. \r\n \r\n \r\n1890 г. \r\nУмира Павел Цанев Калянджи – български възрожденски педагог, автор на учебна литература, въвежда нови принципи за възпитание и обучение. Той е роден на 4 януари 1838 г. в Лясковец. Учи в родния си град, в Свищов и Одеса. Участва в Кримската война (1853-1856 г.) като доброволец. Учителства в Лясковец и Комрат (Бесарабия). През 1876 г. събира средства за четата на Хр. Ботев. След Освобождението живее във Варна, където издава в-к “Свободна България” (1881 г.). Автор е на едно от най-ранните описания на селища - “Описание на Лясковец” (печатано в “Месяцослов на блъгарската книжнина за 1859”). Превежда от руски език. Съставя “Блъгарски буквар”, “Кратка читанка за взаимните училища”, “Кратка священа история и катехизис с нужните молитви”. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни\".", "date": "2019.08.01", "title": "Денят 1 август в българската история"}
{"url": "http://www.focus-news.net/news/2019/08/01/2685820/kathimerini-gartsiya-nad-20-pozhara-sa-registrirani-v-ramkite-na-12-chasa.html", "text": "Гръцката противопожарна служба е получила 24 сигнала за пожари само в рамките на 12 часа, съобщава електронното издание на атинския ежедневник  Kathimerini , като припомня, че температурите в страната продължават да бъдат високи дни дни, а липсата на валежи е допринесла за рисковите условия.  \r\nПовече от 220 пожарникари, 94 коли и четири самолета са били мобилизирани в различни части на страната за борба със стихиите, всяка от които – с различна интензивност. Някои от пожарите може да са резултат от палежи, предупредиха огнеборците, без да навлизат в подробности. \r\nНа фона на прогнозата за повишаване на температурите властите съветват гражданите и туристите да се въздържат от дейности, които биха могли да доведат до пожар, като готвене на открито, заваряване и други дейности, които рискуват появата искри, включително изхвърлянето на фасове от цигари.  \r\n \r\n Тереза Герова", "date": "2019.08.01", "title": "Kathimerini: Гърция: Над 20 пожара са регистрирани в рамките на 12 часа"}
{"url": "http://www.focus-news.net/news/2019/08/01/2685815/v-shumen-shte-zasedava-oblastnata-epizootichna-komisiya.html", "text": "Областната  епизоотична комисия ще проведе ежеседмичното си заседание на 1 август от 10.00 часа в Зала 2 на Областна администрация Шумен. Това съобщиха от  областната администрация в Шумен . По време на заседанието ще бъде представена актуалната епизоотична обстановка по отношение на болестта Африканска чума по свинете и информация за изпълнението на предприетите мерки за борба със заболяването.", "date": "2019.08.01", "title": "В Шумен ще заседава областната епизоотична комисия"}
{"url": "http://www.focus-news.net/news/2019/08/01/2685818/nimh-dnes-v-po-golyamata-chast-ot-stranata-shte-ima-valezhi-temperaturite-shte-sa-mezhdu-29-i-34.html", "text": "Днес още сутринта над североизточните, а около и след обяд над много райони и в останалата част на страната ще има валежи. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . По-значителни ще са те в Източна България. Ще има и гръмотевици. Ще духа слаб до умерен северозападен, в Източна България север-североизточен вятър. Максимални температури, в повечето райони, между 29° и 34°, в София около 30°. Атмосферното налягане ще бъде малко по-ниско от средното за месеца. През деня ще се задържи почти без промяна. \r\nНад Черноморието ще има временни увеличения на облачността и на места, главно по северното крайбрежие ще превали дъжд. Ще духа слаб до умерен северен, след обяд североизточен вятър. Максимални температури: 29°-30°. Температурата на морската вода е 26-27°. Вълнението на морето ще бъде 1-2 бала. \r\nНад планините ще бъде предимно слънчево, около и след обяд - с купесто-дъждовна облачност и на места ще превали и прегърми. Ще духа до умерен северозападен вятър. Максимална температура на 1200 метра около 24°, на 2000 метра - около 16°.", "date": "2019.08.01", "title": "НИМХ: Днес в по-голямата част от страната ще има валежи, температурите ще са между 29° и 34"}
{"url": "http://www.focus-news.net/news/2019/08/01/2685824/faz-v-niderlandiya-vliza-v-sila-zabranata-za-nosene-na-burka.html", "text": "След дългогодишен дебат, в Нидерландия най-накрая влиза в сила забрана за носене на бурка, съобщава германският национален ежедневник  Die Frankfurter Allgemeine Zeitung . Облекло с покритие за лице като бурки или някакъв друг тип забрадки вече не може да се носи в обществени заведения като училища, болници или в градския транспорт. Отказалите да се съобразят с разпореждането може да бъдат санкционирани с глоба от най-малко 150 евро. Не е ясно обаче дали новата забрана действително ще бъде приложена. Няколко града, както и отделни институции обявиха, че ще се въздържат от проверки.  \r\n \r\n Тереза Герова", "date": "2019.08.01", "title": "FAZ: В Нидерландия влиза в сила забраната за носене на бурка"}
{"url": "http://www.focus-news.net/news/2019/08/01/2685822/pregled-na-osnovnite-temi-v-dobrudzhanskiya-pechat.html", "text": "„30,5 % от българите нямат пари за седмица ваканция“, съобщава на първа страница вестник  „Добруджанска трибуна“ . Според данните на Евростат за 2018 година държавата е под средното ниво по този показател сред страните членки на Европейския съюз. Статистиката отчита българи на възраст над 16 години. За много хора в Общността лятото означава ваканция и пътуване. 28,3 % от населението на Европейския съюз на възраст над 16 години не може да си позволи седмица ваканция. В рубриката „Новини“ - „Подмениха 124 улични лампи по булевард „25-ти септември“. Енерго-про енергийни услуги реализира пилотен проект за енергийно ефективно осветление в Община Добрич. Подмяната е направена в участъка от паметника Хан Аспарух до изхода за град Варна. Новите LED лампи отговарят на всички съвременни изисквания за енергийна ефективност. Те са с мощност 58 W всяка. Отново в рубриката „Новини“ - за толерантността и уроците на историята са дебатирали в село Сенокос. Участие в дискусията е взел и областният управител Красимир Кирилов, който е подчертал, че отношението едни към други и обединението на хората в трудни моменти може да помогне за справяне с проблемите. Това е поредният дебат, провел се в читалище „Христо Смирненски“. „Успешен финал на тазгодишните археологически разкопки на Залдапа обяви международен екип от учени“, информира на първа страница другият регионален вестник  „Нова добруджанска трибуна“ . Крепостта Залдапа се намира край село Абрит в община Крушари. Археолози от България, Канада и Франция втора година изследват най-големия римовизантийски град във вътрешността на Северна България и Добруджа. Археологическите разкопки на терена стартират още преди шест години. Този сезон се изследват две линии - процесите на милитаризация и християнизация и ранохристиянската базилика номер 2. Интересно е, че са открити стотици кубчета стенна мозайка. Заключението на археолозите е, че това е първата раннохристиянска базилика във вътрешността на региона с безспорно доказана стенна мозайка. „Пионер семена“ и „Гюнгьор“ спечелиха статуетките на „Добрички панаир“, съобщава изданието. Две фирми изложители на 27-то международно изложение „Селското стопанство и всичко за него“ са получили голямата награда. Призовете са обявени и връчени на тържествена вечеря. Над 70 фирми участват във форума, той продължава до втори август в Спортен комплекс „Простор“. „Продават къщата на Караджата в Тулча, държавата ни не я ще“, съобщава всекидневникът. Семейният дом на легендарния български революционер Стефан Караджа в румънския град Тулча се продава. За това е съобщил в профила си лидерът на партия Възраждане Костадин Костадинов. През 2007 година на фасадата на къщата българското посолство поставя паметна плоча. Сега тя е свалена, за да не разколебава евентуалните купувачи на имота, който е частна собственост. Цената на сградата е 50 хиляди евро.", "date": "2019.08.01", "title": "Преглед на основните теми в добруджанския печат"}
{"url": "http://www.focus-news.net/news/2019/08/01/2685823/denyat-1-avgust-v-svetovnata-istoriya.html", "text": "През 1291 г. трите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. През 1498 г. Христофор Колумб достига континентална Америка. През 1778 г. - в Хамбург, Германия, е открита първата в света банка за спестявания. През 1790 г. - първото преброяване на населението на САЩ показва, че страната има почти четири милиона жители, от които 700 000 роби. През 1798 г. - Британският флот, начело с адмирал Нелсън разбива армията на Наполеон I, по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт. През 1834 г. - в Британската империя е отменено робството. Около 770 280 роби стават свободни граждани. През 1914 г. - в хода на Първата световна война Германия обявява война на Русия три дни преди Великобритания да обяви война на Германия. До края на войната през 1918 г. загиват повече от 10 милиона души. На 1 август са родени: Джанкарло Джанини, италиански актьор; Георг фон Хевеши, унгарски химик; Гастон Думерг, френски политик; Иван Михайлович Сеченов, руски лекар физиолог; Херман Мелвил, американски писател; Жан Батист Ламарк, френски естественик. На тази дата умират: Валтер Улбрихт, деец на германското и на международното работническо движение; Юстин I - византийски император.   \r\n \r\n \r\n2014 г. \r\nОт този ден в Руската федерация влиза в сила Федерален закон № 97-ФЗ от 5 май 2014 г. с популярното име „Закон за блогерите“. Според него всеки сайт, преминал 3000 потребители на ден, трябва да бъде регистриран от собствениците си в Роскомнадзор (Федералната служба за надзор върху съобщенията, информационните технологии и масовите комуникации) с налагане на строги ограничения за ресурсите му. \r\n \r\n \r\n2013 г. \r\nВ Русия влиза в сила антипиратски закон в защита на интелектуалната собственост. \r\n \r\n \r\n2013 г. \r\nМинистър-председателят на Тувалу Вили Телави е отстранен от власт. \r\n \r\n \r\n2009 г. \r\nАндерс Фог Расмусен официално встъпва в длъжност като генерален секретар на НАТО \r\n \r\n \r\n1975 г. \r\nВъв финландската столица Хелзинки политическите ръководители на 33 европейски държави и САЩ подписват заключителният акт от споразумението за човешките права. \r\n \r\n \r\n1970 г. \r\nСъздаден е Комитет по качество, стандартизация и метрология при Министерския съвет. \r\n \r\n \r\n1944 г. \r\nЗапочва Варшавското въстание срещу нацистките окупатори. Съпротивата трае 63 дни (до 2 октомври 1944 г.). Въстанието се ръководи от Армия Крайова. То има масов характер, но не е съгласувано със съветското командване и Политическия комитет за национално освобождение, поради което Сталин отказва да го подкрепи. На 2 октомври ръководството на Армия Крайова подписва продиктувани от нацистите условия за капитулация. Във Варшавското въстание загиват около 200 000 души. \r\n \r\n \r\n1943 г. \r\nПрез Втората световна война на 1 август 1943 г. армада от 170 американски 4-моторни бомбардировачи \"Б-24 -Либърейтър\" летят на малка височина над няколко балкански държави. Те изпълняват Операция \"Приливна вълна\". Целта е главният кран на немската мощ - огромните петролни рафинерии на Плоещ, ползвани от хитлеровата армия. Стотици летателни екипажи доброволно участват в мисията, макар че са предупредени, че половината от тях могат да не се върнат. За 30 минути, колкото трае бомбардировката, е използвана огромна огнева мощ и от двете страни в тази битка. В битката срещу прииждащите и връщащите се съюзнически групи от бомбардировачи, участват и български изтребители. Те постигат на този ден най-голямата победа за българската военна авиация: Четири свалени бомбардировача - два от поручик Стоян Стоянов и по един от подпоручиците Бочев и Кръстев. \r\n \r\n \r\n1940 г. \r\nМолотов обявява включването на Литва, Латвия и Естония в СССР и „радостта на трудещите се”. \r\n \r\n \r\n1939 г. \r\nУчреден е орденът „Герой на Съветския съюз”. \r\n \r\n \r\n1937 г. \r\nНацистите откриват концентрационния лагер в Бухенвалд. \r\n \r\n \r\n1936 г. \r\nАдолф Хитлер открива ХІ Олимпийски игри в Берлин. \r\n \r\n \r\n1914 г. \r\nВ хода на Първата световна война Германия обявява война на Русия, три дни преди Великобритания да обяви война на Германия. До края на войната през 1918 г. загиват повече от 10 милиона души. \r\n \r\n \r\n1900 г. \r\nСъздаден е футболен клуб „Борусия” Мьонхегладбах. \r\n \r\n \r\n1834 г. \r\nВ Британската империя е отменено робството. Около 770 280 роби стават свободни граждани. \r\n \r\n \r\n1822 г. \r\nВ Русия са забранени масонските ложи и тайните общества. \r\n \r\n \r\n1798 г. \r\nБританският флот, начело с адмирал Нелсън, разбива армията на Наполеон I. Това става по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт. \r\n \r\n \r\n1790 г. \r\nПървото преброяване на населението на САЩ показва, че страната има почти четири милиона жители, от които 700 000 роби. \r\n \r\n \r\n1778 г. \r\nВ Хамбург, Германия, е открита първата в света банка за спестявания. \r\n \r\n \r\n1774 г. \r\nАнглийският учен Джоузеф Пристли за пръв път получава чист кислород. \r\n \r\n \r\n1770 г. \r\nРуската армия под командването на генерал Румянцев разбива турците при Кагул, сега Молдова. \r\n \r\n \r\n1498 г. \r\nХристофор Колумб достига континентална Америка. Откритията на Колумб са съпроводени с колонизация на земите, основно на испански селища и масово изтребление на коренното индианско население. За приоритетната роля на Колумб за откриването на Америка в научната литература се водят дискусии. Установено е, че островите и крайбрежните области на Северна и Североизточна Америка са посещавани от нормани стотици години преди Колумб; не е изключено европейци и жители на Африка да са достигали бреговете на тропическа Америка. Откритията на Колумб имат световно историческо значение, доколкото след него плаванията към американските земи влизат в сферата на географските представи на европейците. Тези открития спомагат и за преразглеждане на средновековния светоглед и възникването на колониалните империи. Колумб умира на 20 май 1506 г. във Валядолид, Испания. \r\n \r\n \r\n1291 г. \r\nТрите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. Швейцария - Швейцарска конфедерация е държава в Централна Европа. Разположена е на площ от 41 285 кв. км. и има население начисляващо 7 106 000 жители (2002 г.), включително около 1,3 млн. чужденци (главно италианци, испанци и французи). Около 73% говорят немски език, около 20% - френски, около 5% - италиански, около 1% - реторомански. Повечето от вярващите са католици и протестанти. Столица на държавата е Берн. Парична единица - швейцарски франк. Швейцария е федеративна република с 23 кантона, 3 от които са разделени на полукантони. Всеки от тях има своя конституция, парламент и правителство. Законодателен орган е двукамарно Федерално събрание (Национален съвет и Съвет на кантоните). Изпълнителен орган е Федерален съвет (правителството). Държавен глава и ръководител на правителството е президент, който се избиран за срок от 1 година. Швейцария е планинска страна. Около 60% от нейната територия заемат Алпите. \r\n \r\n \r\n988 г. \r\nРуският княз Владимир се покръства и въвежда християнството като официална религия в страната. \r\n \r\n \r\n На тази дата са родени: \r\n \r\n \r\n1942 г. \r\nРоден е Джанкарло Джанини – италиански актьор. През 1963 г. завършва Римската академия за драматични изкуства, работи в театъра, телевизията, в киното (от 1964 г.). Джанини участва в \"Драма на ревността\" (1970 г.), \"Филм за любовта и анархията\" (1973 г.), \"Невинният\" (1976 г.), \"Пътуване с Анита\" (1978 г.), \"Кръвно отмъщение\" (1979 г.), \"Това бях аз\" (1979 г.), \"Добри известия\" (1980 г.), \"Лили Марлен\" (1981 г.), \"Изпраща ме Биконе\" (1984 г.), \"Лека нощ, Микеланджело\" (1989 г.), \"Разходка в облаците\" (1995 г.), \"Небето преди да умра\" (1997 г.), \"Изчезването на Гарсия Лорка\" (1997 г.), \"Зелени поля\" (1998 г.), \"Ханибал\" (2001 г.), \"Обичам те, Еуженио\" (2002 г.), \"Банкерите на Бога\" (2002 г.), \"Il Cuore Altrove\" (2003 г.). \r\n \r\n \r\n1885 г. \r\nРоден е Георг фон Хевеши - унгарски химик, почетен член на Унгарската академия на науките, чуждестранен член на Лондонското Кралско дружество (1939 г.) \r\nЗавършва Будапещенския университет през 1908 г. Професор е в университетите на Будапеща (1918 г.), Копенхаген (1920 г.-1926 г., 1934 г.-1943 г.), Фрайбург (1926 г.-1934 г.) и Стокхолм (1943 г.). Заедно с Д. Костер открива химическия елемент хафний през 1922 г. През 1913 г. с Ф. Панет предлагат метода на изотопните индикатори (белязаните атоми) и за пръв път го използва за биологични изследвания. Заедно с унгарския химик Г. Леви за пръв път използват активационния анализ (1936 г.). Носител е на Нобелова награда по химия (1943 г.) и на международна награда “Атом за мир” (1959 г.). Умира на 5 юли 1966 г. \r\n \r\n \r\n1863 г. \r\nРоден е Гастон Думерг - френски политик, един от водачите на Радикалната партия. \r\nСлед 1902 г. многократно е министър. По време на Първата световна война е в Петроград начело на френската мисия с искане за продължаване на войната от страна на Русия. От 1924 г. до 1931 е избран за президент, а през 1934 г. е премиер-министър. Умира на 18 юни 1937 г. \r\n \r\n \r\n \r\n1829 г. \r\nРоден е Иван Михайлович Сеченов – руски лекар физиолог, академик, основоположник на руската материалистическа физиология и психология. \r\nПрофесор е по физиология в Петербург, Новоросийск и Москва. Доказва експериментално рефлексния произход на всички съзнателни и несъзнателни актове на човека. Автор е на “Рефлекси на главния мозък” (1863 г.). Полага първите експериментални основи на учението за активната почивка. Идеите му за рефлексната природа на психичните процеси са развити от И. П. Павлов. Умира на 2 ноември 1905 г. Книгата му “Физиологически очерци” излиза на български език през 1900 г. \r\n \r\n \r\n1819 г. \r\nРоден е Херман Мелвил – американски писател. Мелвил става моряк на 19 години. Работи на риболовни кораби в Южните морета (1839 г. – 1844 г.). Установява се в Питсфийлд, Масачусетс, където твори в близко съседство с Натаниел Хоторн. Там създава своя шедьовър “Моби Дик” (1851 г.). След този роман не създава почти нищо значително с изключение на сборника новели “Разкази от площада” (1856 г.). По време на Гражданската война се застъпва за каузата на Севера и публикува “Късове от битката” (1866 г.). Умира на 28 септември 1891 г. Други произведения, посветени на морето: “Тайпи: поглед към живота на полинезийците” (1846 г.), “Ому, разказ за едно приключение в Южните морета” (1847 г.) и др. Публикува няколко стихотворни произведения: “Стихове за войната” (1866 г.), романа в стихове “Кларел” (1876 г.), сбирката “Джон Мар” (1888 г.) и “Тимолеон” (1891 г.). \r\n \r\n \r\n1744 г. \r\nРоден е Жан Батист Ламарк (1744 - 1829) – френски естественик, член на Парижката академия на науките. Учи ботаника във Висшето медицинско училище в Париж (1772 – 1776). Професор в Катедрата по зоология на насекомите, червеите и микроскопичните животни към Музея по естествена история, която ръководи в течение на 24 години. Към 1820 г. ослепява напълно (трудовете диктува на дъщеря си). Въвежда термина \"биология\" (1802) едновременно с германския учен Г. Р. Тревиранус и независимо от него. Автор е на \"Френската флора\" (3 т., 1778 г.), \"Ботаническа енциклопедия\", \"Философия на зоологията\" (1809), \"История на гръбначните животни\" (1794) и др. Ламарк е основател на двете теории, развити по-късно от Дарвин: теорията за спонтанното зараждане и теорията за трансформизма, т. е. за бавното преобразуване на наследствените особености чрез приспособяване към условията на средата. Основоположник е на зоопсихологията. Пръв през 1794 г. разделя животинския свят на две големи групи - гръбначни и безгръбначни. Автор е на публикации по геология, хидрология и метеорология. Умира на 18 декември 1829 г. в Париж. \r\n \r\n \r\n На тази дата умират: \r\n \r\n \r\n1973 г. \r\nУмира Валтер Улбрихт (1893 - 1973) – деец на германското и на международното работническо движение. Роден е на 30 юни 1893 г. в Лайпциг. Член е на Германската социалдемократическа партия от 1912 г. Служи в армията (1915 - 1918). През 1918 г. влиза в съюза “Спартак”. Участва в създаването на Германската комунистическа партия (1918); от 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928 г. – 1933 г. - депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР; участва в създаването на национален комитет “Свободна Германия”. Завръща се в Германия през 1945 г. Един от основателите на Германската единна социалистическа партия (ГЕСП, 1946); генерален секретар (1950 - 1953); през 1953 г.-1971 г. – първи секретар на ЦК на ГЕСП, а от 1971 г. председател на ГЕСП. През 1955 г.-1960 г. - първи заместник-председател на Министерски съвет; от 1960 г. председател на Държавния съвет на ГДР. \r\n \r\n \r\n527 г. \r\nУмира Юстин I - византийски император в периода 518 г.-527 г. \r\nРоден е между 450 г. и 452 г. в Таврезиум, днешен Царичин град, Нишка област. Произхожда от романизираните траки в района между Найсус (Ниш) и Скупи (Скопие) в източната римска провинция Дардания. Юстин прави военна кариера от обикновен войник до командир на дворцовата императорска гвардия. Идва на власт с подкрепата на армията след смъртта на император Анастасий I, който няма наследници. Юстин също няма деца и затова полага изключителни грижи за своите племенници - привлича за пръв помощник Юстиниан (бъдещия император Юстиниан I). Подобрява отношенията с Рим, след като възстановява православието Преследва монофизитите в Сирия, монтанистите в Мала Азия и манихеите, арианите и юдеите в източните провинции. Воюва с Персия и разширява границите на империята от Трапезунд до Кавказ. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n  \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.08.01", "title": "Денят 1 август в световната история"}
{"url": "http://www.focus-news.net/news/2019/08/01/2685829/zapochva-bogorodichniyat-post.html", "text": "Православната църква отбелязва Произхождение на св. Кръст. Във всички епархии на Българската православна църква се отслужва Водосвет, предаде репортер на  Агенция „Фокус“ . На този ден започва Богородичният пост. През първите дни на поста вечерта във всички епархии на Българската православна църква се отслужва Вечерня с Молебен канон на Пресвета Богородица. Първият молебен канон към Света Богородица във Враца ще бъде отслужен на 1 август от 17 ч. в митрополитския храм “Св. Николай Мирликийски Чудотворец”. Богослужението ще бъде оглавено от Негово високопреосвещенство Врачанския митрополит Григорий в съслужение със свещеници от Враца. \r\nВ пловдивския катедрален храм \"Успение на Пресвета Богородица\" богослужението ще оглави от 18.00 часа Негово високопреосвещенство Пловдивски митрополит Николай. \r\nВ софийския катедрален храм светата богослужба, с благословението и при молитвеното присъствие на Светeйшия Български патриарх и Софийски митрополит Неофит, ще оглави по същото време Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.08.01", "title": "Започва Богородичният пост"}
{"url": "http://www.focus-news.net/news/2019/08/01/2685826/sofiya-predstoyat-kratkovremenni-spiraniya-na-dvizhenieto-po-pat-ii-17-v-svetlata-chast-na-denonoshtieto.html", "text": "Предстоят кратковременни спирания на движението по път II-17 в светлата част на денонощието. Това съобщиха от  ОДМВР - София . Във връзка с планирана подмяна на далекопроводи в района на 2 км на път II-17 движението и в двете посоки ще бъде спирано в рамките на няколко минути. Екипи на \"Пътна полиция\" ще регулират движението в участъка.", "date": "2019.08.01", "title": "София: Предстоят кратковременни спирания на движението по път II-17 в светлата част на денонощието"}
{"url": "http://www.focus-news.net/news/2019/08/01/2685827/plovdiv-otlichieto-pocheten-znak-na-grad-plovdiv-shte-bade-vracheno-na-balgarski-generali-na-predstoyashtata-sesiya-na-obshtinskiya-savet.html", "text": "Отличието „Почетен знак на град Пловдив” ще бъде връчено на български генерали на предстоящата сесия на Общинския съвет от 09.00 часа. Това съобщиха за  Радио „Фокус“ – Пловдив  от отдел „Връзки с обществеността“ на Общинския съвет в Пловдив. Удостоени с почетното отличие ще бъдат бригаден генерал Иван Желев и генерал-лейтенант Димитър Попов. Решението на Общински съвет- Пловдив е гласувано във връзка с 100-годишния юбилей на ген. Желев и 90-годишнината на ген. Попов. \r\nГенерал Иван Желев има значителн принос в подобряване на инфраструктурата и благоустрояването на град Пловдив. Ген. Желев започва своята служба в Строителни войски през 1947 година, а като нейн командир в периода 1959-1985 година дивизията участва в изграждането на редица промишлени предприятия, жилищно¬строителни кооперации и културно-исторически обекти в града и областта. В края на лятото на 1957 година Пловдив е сполетян от невиждано голямо наводнение. Бурните води на Марица отнасят стотици къщи, разположени около двата и бряга. До края на годината са изградени редица жилищни блокове, които приютяват пострадалите от наводнението. Изграждането на 165-метровият мост при Панаирния град също е строен под командването на ген. Желев. Мостът е завършен предсрочно и предаден за експлоатация през септември 1959 година. По същото време е изградена и автогара Юг. Наред със строителните задачи ген. Желев има принос и за повишаване на бойната и професионалната подготовка, която следва пътя на потребностите на развитие на Българската армия и придобиване на строителна специалност. \r\nВ своята 41 години активна служба в редиците на Българската армия ген. Димитър Попов работи упорито и всеотдайно за повишаване на бойната готовност, бойната мощ и мобилизационна готовност на армията. Активно участва в ръководството и възпитанието на хиляди офицери, сержанти и войници за защита на териториалната цялост и независимост на България. Под негово ръководство армията участва активно в борбата срещу природни бедствия, аварии и катастрофи. Ген. Попов започва военната служба в школата за запасни офицери „Христо Ботев“, като я завършва с отличие. През годините ген. Попов преминава през редица командни длъжности, като през есента на 1965 година е назначен за командир на „33-ти мотосрелкови полк – Звездец”. През 1977-а е назначен за командир на 16-ти мотострелкови дивизион. През 1987 година е назначен за командващ на 2-ра Българска армия.", "date": "2019.08.01", "title": "Пловдив: Отличието „Почетен знак на град Пловдив” ще бъде връчено на български генерали на предстоящата сесия на Общинския съвет"}
{"url": "http://www.focus-news.net/news/2019/08/01/2685830/dobrich-patnite-nastilki-sa-vlazhni-prevalyava-slab-dazhd.html", "text": "Пътните настилки са влажни, превалява слаб дъжд в Добрич, предаде кореспондентът на  Радио „Фокус” – Варна . Движението по част от път III-901 в района на Шабла се осъществява с повишено внимание поради ремонтни дейности на асфалтовата настилка. Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъците са сигнализирани с пътни знаци. Ремонтът и в двата участъка се очаква да приключи до края на юли. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Поради ремонтни дейности е затворена за движение цялата улица „Георги Кирков“ – от улица „Цар Петър“ до блок „Пирин“ за времето от 8.00 до 18.00 часа. Призовават се водачите на МПС да спазват ограниченията и да не паркират своите автомобили по улицата в посочените часове. В Добрич времето е облачно, духа слаб вятър, температурата на въздуха е около 22 градуса.  \r\nЖулиета НИКОЛОВА", "date": "2019.08.01", "title": "Добрич: Пътните настилки са влажни, превалява слаб дъжд"}
{"url": "http://www.focus-news.net/news/2019/08/01/2685831/kyustendil-oblastnata-epizootichna-komisiya-shte-provede-zasedanie.html", "text": "Областната епизоотична комисия в Кюстендил ще проведе заседание, предаде репортер на  Радио „Фокус” – Кюстендил . Заседанието е насрочено за 11.00 часа в залата на Областна администрация. Членовете на Областната епизоотична комисия ще докладват за изпълнението на мерките, гласувани на предходните заседания във връзка с болестта Африканска чума по свинете. Присъстващите ще бъдат запознати с епизоотичната обстановка в страната, както и предприетите в тази връзка национални мерки. Ще се представи и движението на болестта в страната. При необходимост ще бъдат разгледани и гласувани допълнителни мерки. \r\n \r\nВенцеслав ИЛЧЕВ", "date": "2019.08.01", "title": "Кюстендил: Областната епизоотична комисия ще проведе заседание"}
{"url": "http://www.focus-news.net/news/2019/08/01/2685825/smolyan-postoyannata-oblastna-epizootichna-komisiya-shte-provede-zasedanie.html", "text": "Постоянната областна епизоотична комисия ще проведе заседание днес от 14:00 часа в зала 201 на Областна администрация – Смолян. Това съобщиха от пресцентъра на  Областна администрация – Смолян . След заседанието, членовете на комисията ще дадат изявление пред медиите, във връзка с епизоотичната обстановка, изпълнението на мерките, въведени за област Смолян, и мерките, които следва допълнително да се предприемат за предотвратяване възникването и разпространението на Африканска чума по свинете на територията на областта.", "date": "2019.08.01", "title": "Смолян: Постоянната областна епизоотична комисия ще проведе заседание"}
{"url": "http://www.focus-news.net/news/2019/08/01/2685835/kardzhali-dvizhenieto-na-avtomobili-nad-15-t-e-ogranicheno-po-pat-chernoochene-kardzhali.html", "text": "Движението на автомобили над 15 т е ограничено по път Черноочене – Кърджали само в посока от Черноочене към Кърджали в срок до 31 декември 2019 г. Това съобщиха за   Радио Фокус   от ОПУ-Кърджали. Обходните маршрути са по: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\nВременно е въведено ограничение за движението в двете посоки по второкласен път Момчилград – Крумовград – Ивайловград в участъка Крумовград – село Рогач от км 37+140 до км 38+000, поради изграждане на съоръжение при км 37+188, в срок  до 25 август 2019 год.. Обходният маршрут е в посока Крумовград – Поточница – Голобрад – Падало – път II-59.  \r\nОграничено е движението на МПС до 12 по третокласен път III-5009 Козлец – Кърджали от км 0+000 до км 26+080. \r\nДарина ДЕЕНИЧИНА", "date": "2019.08.01", "title": "Кърджали: Движението на автомобили над 15 т е ограничено по път Черноочене – Кърджали"}
{"url": "http://www.focus-news.net/news/2019/08/01/2685836/sofiya-zapochva-lyatna-akademiya-za-detsa-i-uchenitsi-kam-natsionalnata-hudozhestvena-akademiya.html", "text": "За десети път Националната художествена академия ще отвори ателиетата си за децата – участници в Лятната академия. Това съобщиха от пресцентъра на  Столична община . През целия месец август децата ще рисуват, ще моделират и ще се развиват творчески под ръководството и грижите на студентите-художници. В последните дни на месеца те ще подредят най-хубавите си творби в голяма и пъстра изложба в галерия „Академия“.  \r\nТози културно-образователен проект на фондация „Свети Пимен Зографски“ към Националната художествена академия успешно се утвърди във времето и за втора година е в Календара на културните събития на Столична община. Десет години след началото, първите малки академици се завръщат в ателиетата на Академията – вече като студенти. \r\nМесецът ще започне с празничен хепънинг под мотото „Деца рисуват вън“ в публичното пространство в градината „Свети Климент Охридски“, пред галерия „Академия“. Преди обед децата и студентите ще подготвят своите пъстри изненади, а в следобедните часове, след 16.00 часа, ще оформят с тях Алеята на творчеството. Всеки, който мине по алеята пред галерия „Академия“ ще има възможност да се включи в рисуването на най-дългия цветен фриз, ще може да добави свое цвете във вълшебната цветна леха, да напише/нарисува своето обяснение в любов към любимата си приказка във Вълшебната книга на приказките, да нарисува своя птица, която на финала ще полети в небето на София.  \r\nДокато децата майсторят своите произведения на Алеята, в галерия „Академия“ родителите ще могат да гледат филма „Детска академия“ с режисьор Ралица Димитрова. В 18.00 ч. ще има торта и ще бъде обявено откриването на юбилейното издание на Лятната академия. \r\nНа тържеството са поканени всички, които са свързани с предишните издания на проекта – порасналите деца, студентите, гостуващите артисти, приятелите на проекта.", "date": "2019.08.01", "title": "София: Започва лятна академия за деца и ученици към Националната художествена академия"}
{"url": "http://www.focus-news.net/news/2019/08/01/2685833/obshtina-dobrich-ulitsa-georgi-kirkov-shte-bade-zatvorena-za-dvizhenie-do-1800-chasa.html", "text": "Цялата улица „Георги Кирков“ – от улица „Цар Петър“ до Блок „Пирин“ ще бъде затворена за движение за времето от рано сутринта до 18.00 часа поради ремонтни дейности. Това съобщиха от пресцентъра на  Община град Добрич . Призовават се водачите на МПС да спазват ограниченията и да не паркират своите автомобили по улицата в посочените часове.", "date": "2019.08.01", "title": "Община Добрич: Улица „Георги Кирков“ ще бъде затворена за движение до 18.00 часа"}
{"url": "http://www.focus-news.net/news/2019/08/01/2685837/vidin-trafikat-po-glaven-pat-e79-v-posoka-za-gkpp-dunav-most-2-e-intenziven.html", "text": "Трафикът по главен път Е 79 в посока за ГКПП „Дунав мост 2“ е интензивен, пътуват предимно тежко товарни автомобили. Това съобщиха за  Радио „Фокус“ – Видин  от Областно пътно управление.  Най-много автомобили се движат в участъка между Дунавци и Видин. От граничния пункт „ Дунав мост 2“  съобщиха, че работят всички гишета за обработка на документите, каза за Радио „Фокус“ – Видин дежурният служител.  На другите два гранични пункта в областта –„ Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр. Своге. Движението по път ІІІ-112 Тополовец – Монтана е ограничено за автомобили над 12 т. поради на строително-монтажни работи. Обходният маршрут е  път І-1/Е-79/ Видин – Димово – Ружинци – Белотинци – Смоляновци – Монтана и обратно. Ремонтни дейности се извършват по път II-12  Видин – Иново – Брегово – граница Сърбия. Движението се осъществява в дясната лента, като се пропуска последователно в лявата лента, поради оборудване на съществуваща  АУЗПТ №1044 за нуждите на електронната система за събиране на такси. Ограничението е за времето от 9: 00 часа днес до 18: 00 часа на 02.08.2019г. Автомобилите до 12 тона трябва да се движат с повишено внимание. \r\n \r\nАнна ЛОЗАНОВА", "date": "2019.08.01", "title": "Видин: Трафикът по главен път Е79 в посока за ГКПП „Дунав мост 2“ е интензивен"}
{"url": "http://www.focus-news.net/news/2019/08/01/2685828/le-monde-sasht-i-turtsiya-se-iztoshtavat-vzaimno.html", "text": "Санкциите на САЩ, обявени срещу Турция след покупката от страна на Анкара на руските зенитно-ракетни системи  С-400, може да тласнат страната още повече към Русия, предупреждава американският експерт Аарон Щайн в статия за френския национален ежедневник  Le Monde . Сделката може да попречи на постигането на стратегическите цели на двете страни и да доведе до взаимното им отслабване. Но разполагането на С-400 ще засили военното сътрудничество с Москва. \r\nНа 16 юли президентът на САЩ Доналд Тръмп обяви първата от двете мерки, очаквани във връзка с покупката на Турция на руската система за ПВО С-400: Анкара няма да получи поръчаните 100 изтребители F-35. \r\nСистемата С-400 е проектирана да изпълнява много задачи, включително откриване и проследяване на американски стелт самолети. Турция, която инвестира в разработването на изтребител-бомбардировач, поръча сто самолета F-35A от САЩ и планира да придобие още двадесет самолета F-35B за своите ВВС. Турските предприятия произвеждат някои части за F-35, които занапред ще бъдат предлагани от американски или европейски компании. Втората стъпка, която трябва да се предприеме от Вашингтон в близко бъдеще, е налагането на санкции, предвидени в закона „За противодействие на противниците на Америка чрез санкции“. \r\nПървоначално този закон конкретно срещу Русия заради предполагаемата й намеса в изборния процес в САЩ. Той предвижда налагането на санкции срещу държави или компании, които сключват сделки с фирми, свързани с руското Министерство на отбраната или разузнавателните служби на Кремъл. \r\n \r\n Двойно безпокойство \r\n \r\nСАЩ изправени пред два проблем във връзка с покупката на Турция на С-400. Първо, едновременното разполагане на С-400 и използването на F-35 от Анкара биха позволили на руските технически специалисти, работещи в Турция, да получат достъп до данни, събрани от радара на С-400. И най-вече - да разберат честотата на връщането на ехо от американския F-35, които ще бъдат засичани. Второ, турско-руското споразумение по-общо предполага засилване на руското присъствие в страна от НАТО. \r\nПокупката на С-400 е резултат от многогодишните усилия на Анкара за изграждане на системи за ПВО и ПРО. Заобиколена от непредвидими съседи, Турция граничи с регион, пълен с балистични ракети, чиито власти са доказали готовността си да ги използват. Турция е свикнала да изисква от западните производители на въоръжение споразумения за съвместно производство и трансфер на данни, което им позволява да овладеят технологии, които ще помогнат за стимулиране на националната отбранителна промишленост. Анкара отказа да изрази подобни искания към руската компания „Алмаз-Антей“, която произвежда С-400. \r\nИзглежда, че споразумението между Турция и Русия е резултат от задълбочаване на личните връзки между Ердоган и Путин, двама авторитарни лидери, които се дразнят от американското присъствие в Близкия изток. Путин смята, че формирането на еднополюсен свят и безспорната военна сила на САЩ противоречат на интересите на Русия. Според Ердоган ролята на САЩ в Близкия изток и особено в Сирия подкопава жизненоважните интереси на Турция и пречи на усилията й да превърне страната в регионална сила. \r\nПокупката на С-400, предвид изключването й от програмата за F-35, струва на Турция изключително скъпо. Загубите на турските производители ще възлизат на милиарди долари, а санкциите ще изострят проблемите на вече отслабената турска икономика. Предвид мащаба на санкциите, турската отбранителна промишленост може да бъде парализирана и турско-американското сътрудничество в областта на транспортните хеликоптери и изтребители F-16 може да бъде прекратено преждевременно. \r\n \r\n Бъдещето на турските ВВС \r\n \r\nВ следващите години Турция може да се сблъска със сериозни проблеми със своя флот от F-16, тъй като F-35 трябваше да заменят някои от тях до 2020 г. При липсата на F-35 Анкара може да се изкуши да ускори разработването на свой собствен боен самолет TF/X, въпреки факта, че то зависи от двигателя, произвеждани от американците. Преговорите с британския „Ролс Ройс“ за разработването на конкретен двигател бяха забавени поради разногласия по отношение на обмена на технологии. Турция също може да има затруднения с поддържането на сегашния флот от изтребители поради липсата на резервни части, което ще застраши бъдещето на нейните военновъздушни сили. Това може да я тласне към покупката на руски самолети. \r\nКакто за Вашингтон, така и за Анкара сагата около С-400 може да попречи на постигането на стратегическите цели на двете страни и това ще доведе до взаимното им отслабване. Заплахата от санкции не попречи на Турция да закупи С-400, а тяхното разгръщане може да доведе до засилване на военното сътрудничество с Путин. Санкциите ще нанесат сериозни щети на Турция, а отбранителната й индустрия ще претърпи сериозни сътресения. Поради тази сделка Турция ще загуби изтребителите F-35, за развитието на които е похарчила повече от един милиард долара. Това също ще тласне Ердоган още по-близо до Путин. В резултат на тази криза позициите на САЩ и Турция ще бъдат отслабени, докато Русия ще придобие в лицето на Ердоган нов политически партньор, ще увеличи приходите си от отбрана и, може би, ще намери начин да стимулира разкола между Турция и Запада още повече. \r\n \r\n . \r\n \r\n Тереза Герова", "date": "2019.08.01", "title": "Le Monde: САЩ и Турция се изтощават взаимно"}
{"url": "http://www.focus-news.net/news/2019/08/01/2685834/el-pais-ispaniya-ispantsite-sa-nedovolni-ot-paralizata-vav-vlastta-pokazva-prouchvane.html", "text": "Проучване на компанията 40dB, проведено за националния ежедневник  El Pais , показва, че 71,6% от гражданите на Испания се чувстват ядосани, разочаровани и притеснени от парализата във властта, възникнала след провала на двете гласувания в парламента за утвърждаване на лидера на Испанската социалистическа работническа партия (ИСРП) Педро Санчес на премиерския пост в Мадрид. \r\nМалка част от гражданите, които симпатизират на различните партии в дясно на политическия спектър, казват, че са почувствали „облекчение, удовлетворение или щастие“ след провала на гласуванията.  \r\nВ проучването се открояват две тенденции. Първата е, че около 70% от гражданите смятат, че нестабилността и политическата блокада, които произтичат от факта, че няма правителство, „отрицателно или много отрицателно“ се отразяват на напредъка на икономиката и благосъстоянието на обикновеното население. Втората е, че само избирателите на десните и крайнодесните смятат, че новите избори може да предложат решение на кризата, може би защото смятат, че това ще бъде втори шанс за техните лидери. \r\nПо-голямата част от онези, които се разпознават отляво, напълно отхвърлят тази възможност и се обявяват в подкрепа било то на коалиционно правителство между ИСРП и „Унидас Подемос“, било то на еднопартийно правителство на социалистите.  \r\nТенденциите, посочени в проучването, би трябвало да бъдат от полза за онези, които се готвят да намерят изход от блокадата на правителството, без излишни разходи. Знаейки настроенията на гражданите, преговарящите биха могли да се опитат да преодолеят различията си и да намерят основа, която позволяват отключване и улесняване на следващото гласуване за премиер през септември. \r\n \r\n Тереза Герова", "date": "2019.08.01", "title": "El Pais (Испания): Испанците са недоволни от парализата във властта, показва проучване"}
{"url": "http://www.focus-news.net/news/2019/08/01/2685839/desislava-taneva-letnite-mesetsi-sa-pik-na-zarazata-ot-svinska-chuma.html", "text": "Летните месеци са пик на заразата от свинска чума. Това каза министърът на земеделието, храните и горите Десислава Танева, в интервю за предаването „Тази сутрин“ по  бТВ . Тя каза, че положението с африканската чума в момента е много тежко. „Държавата не се е провалила, в определени области е можело да бъдат положени повече усилия“, каза Танева и добави, че това например е обучение сред хората за същността на болестта.  Министър Танева каза, че е предприето обучение сред хората. „Целият ресурс на България, който е компетентен на тема африканската чума по свинете, ни съдейства“, заяви тя. По думите и заразата се разпространява още от 2000 година през Русия. „Това е един вектор на заразата, който навлиза в Европейския съюз, и се движи по страните в Източна Европа“, категорична бе Танева. Тя добави, че в Русия 12 години не могат да изкоренят болестта, а в България за първи път се регистрира огнище през 2018 г. – дива свиня. „Дивата свиня е резервоар и източник на заразата“, поясни министър Танева. Тя каза, че преди нас още 11 страни са засегнати от 2012 година досега. „Във всяка от тези страни, в които е влязъл този вирус, до момента не е излязъл, не са обявени за свободни зони. Единствено Чехия е под надзор за това, тъй като тя е предприела най-радикалната мярка за умъртвяване на всички възможни вектори дива и домашна свиня“, добави министърът. Според нея мерките за биосигурност са много важни, тъй като те могат да позволят отглеждане на свине в лични стопанства. „От 28 регистрирани огнища тип домашна свиня, от които 5 в промишлени свинекомплекси, щетата е 126 хиляди домашни свине. От личните стопанства без мерки за биосигурност и регистрираните огнища тип лични стопанства – там засегнатите свине са 526“, заяви Танева, като добави, че има 65 регистрирани свинекомплекса, от които 5 с огнища, а останалите 60 свинекомплекса се намират на 18 нови ветеринарни области. Тя заяви, че в момента върви процес по евтанизиране. „Обявени са 20-километрови санитарни зони, в които не следва да останат стопанства без мерки за биосигурност. В 6 области от страната оставаме без подобна превантивна мярка“, каза Десислава Танева.", "date": "2019.08.01", "title": "Десислава Танева: Летните месеци са пик на заразата от свинска чума"}
{"url": "http://www.focus-news.net/news/2019/08/01/2685840/mvr-edin-chovek-e-zaginal-a-drugi-25-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 25 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани  36 леки и три тежки катастрофи, при които е загинал един човек, а двама са ранени.", "date": "2019.08.01", "title": "МВР: Един човек е загинал, а други 25 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/01/2685843/veliko-tarnovo-natovareno-e-dvizhenieto-v-tsentara-v-nachaloto-na-rabotniya-den.html", "text": "Натоварено е движението в центъра на старата столица в началото на работния ден. Колони от автомобили има в районите на Кооперативния пазар и пощата, предаде  репортер на  Радио „Фокус“ – Велико Търново . Интензивен е трафикът и по булевардите „България“ и „Никола Габровски“, както и по ул. „Магистрална“ – част от път София – Варна. Времето в града и по-голямата част от областта е предимно слънчево. Настилките навсякъде да сухи. Патрули на КАТ „Пътна полиция“ следят за правилното протичане на движението в критичните участъци. Екипи има на входовете и изходите на Търново, както и по някои от първокласните и второкласни пътища в региона. За изминалото денонощие няма допълнително въведени ограничения и регистрирани тежки инциденти. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е края на август. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. \r\nЛуиза ТРАНЧЕВА", "date": "2019.08.01", "title": "Велико Търново: Натоварено е движението в центъра в началото на работния ден"}
{"url": "http://www.focus-news.net/news/2019/08/01/2685841/nivoto-na-reka-dunav-se-e-povishilo-sas-7-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило със 7 см., водният стоеж е 90 см., съобщиха от местната  Хидрометереологична станция . Нивото на реката край Видин е 137 см. Край Лом през последното денонощие е измерено повишение от 6 см., водният стоеж е 145 см. Нивото на реката край Оряхово  е 34 см., там е регистрирано повишение за последното денонощие от 1 см. Температурата на водата край Ново село е 25,4 градуса, край Оряхово е 26,6 градуса.", "date": "2019.08.01", "title": "Нивото на река Дунав се е повишило със 7 см. край Ново село за последното денонощие"}
{"url": "http://www.focus-news.net/news/2019/08/01/2685844/plovdiv-s-normalna-intenzivnost-se-osashtestvyava-trafikat-na-teritoriyata-na-oblastta-patishtata-sa-suhi-i-prohodimi.html", "text": "Движението на територията на Пловдивска област се осъществява нормално и без затруднения. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътищата на територията на областта са сухи и нормално проходими. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Движението по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Движението в участъка ще бъде затруднено, но няма да бъде спирано. Може да се използва обходен маршрут – пътя Асеновград-Смолян. Срокът на дейностите е до 30 ноември. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив също се осъществява с нормална интензивност и без затруднения към този час. По-засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“, „Източен“ и „България“, както и по входно-изходните артерии. Пътните настилки в града са сухи и нормално проходими. До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“, заради подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.08.01", "title": "Пловдив: С нормална интензивност се осъществява трафикът на територията на областта, пътищата са сухи и проходими"}
{"url": "http://www.focus-news.net/news/2019/08/01/2685842/burgas-1-katastrofa-e-registrirana-prez-izminaloto-denonoshtie.html", "text": "1 катастрофа е регистрирана през изминалото денонощие в Бургас. Това съобщи за Радио „Фокус“-Бургас дежурният в  ОДМВР-Бургас . При пътния инцидент има един леко пострадал човек, но без опасност за живота. 4 пожара са регистрирани на територията на Бургас за изминалото денонощие. Това съобщи дежурният от Общината. Сигналите са за гръмнала газова бутилка, запалени сухи треви, запален автомобил поради техническа неизправност и запалени кабели на бойлер в апартамент. Няма пострадали. Не са подавани сигнали за бедствия или аварии. \r\n \r\nМария КУРТЕВА", "date": "2019.08.01", "title": "Бургас: 1 катастрофа е регистрирана през изминалото денонощие"}
{"url": "http://www.focus-news.net/news/2019/08/01/2685845/pregled-na-osnovnite-temi-v-burgaskiya-pechat.html", "text": "„Болни пътуват до Турция, заради спрян медикамент“ е водещото заглавие от първата страница на вестник  „Черноморски фар“  и темата на деня. Лекарственият туризъм е единственият шанс за пациенти с лупус и артрит, пояснява материалът. „24 иновативни училища са одобрени“ е друго заглавие от страниците на вестника. Те са част от 395 иновативни училища от 133 населени места – от 111 общини в 28 области, които са одобрени от специалната Комисия и които чрез различни иновации ще подобряват качеството на образованието в тях, пише още вестникът. „Заради чумата запечатаха и недействаща кланица“ е още едно заглавие от страниците на ежедневника. Директорът на Областната дирекция по безопасност на храните д-р Георги Митев, заедно със свои колеги запечатаха двора на единствената на територията на Бургаска област кланица, която се намира в село Русокастро, уточнява материалът. „Разпознаването на фалшивите новини е проблем за подрастващите“. 1/3 от младежите не могат да дефинират какво е пропаганда, пояснява статията.", "date": "2019.08.01", "title": "Преглед на основните теми в бургаския печат"}
{"url": "http://www.focus-news.net/news/2019/08/01/2685846/ruse-mezhduvedomstvenata-oblastna-epizootichna-komisiya-shte-zasedava-dnes.html", "text": "Междуведомствената областна епизоотична комисия ще заседава днес. Това съобщиха от  Областна администрация Русе . Заседанието ще започне в 10.00 часа в Зала 1 на Областна администрация Русе. По време на заседанието ще бъде представена актуалната епизоотична обстановка по отношение на болестта африканска чума по свинете и съответно отчет за изпълнение на предприетите мерки за борба със заболяването.", "date": "2019.08.01", "title": "Русе: Междуведомствената областна епизоотична комисия ще заседава днес"}
{"url": "http://www.focus-news.net/news/2019/08/01/2685838/politico-ungariya-zashtiti-reshenieto-da-razreshi-tranzit-na-ruski-voenni-pratki-za-sarbiya.html", "text": "Правителството на Унгария защити решението си да си да позволи транзита на руски военни превозни средства през въздушното си пространство, въпреки санкциите на Общността, отбелязва изданието  Politico  в европейската си редакция. \r\nРусия достави 10 бронирани патрулни автомобила до военна база в Сърбия, част от по-широк пакет за военна помощ за балканската страна. За трансфера бе използвано въздушното пространство на Унгария, след като Румъния блокира пратката, изпратена по река Дунав. \r\nЕвропейският съюз наложи оръжейно ембарго на Русия след присъединяването на Крим през 2014 г. Освен търговия с оръжия, то предвижда забрана за износ на стоки с двойна употреба, които могат да се използват както за военни, така и за граждански цели. \r\nГоворителят на кабинета на унгарския премиер Виктор Орбан, Гергели Гуляш, заяви пред репортери, че е било дадено разрешение за транспортиране на товара през въздушното пространство на страната, тъй като за пренасянето му не е използва военен, а граждански самолет. \r\n„Разбира се, че получихме уведомление за гражданско въздухоплавателно средство, влизащо в унгарското въздушно пространство, но това е напълно формален тип уведомление\", подчерта Гуляш и добави, че по географски причини руският товар е трябвало да бъде транспортиран през Полша и Словакия. \r\nГоворител на ЕС каза: „Видяхме докладите. Без да коментирам спецификата, прилагането на ограничителните мерки на ЕС е отговорност на държавите-членки на ЕС“. \r\nВ петък румънското външно министерство заяви , че е блокирало превоз на танкове и бронирани превозни средства от Русия до Сърбия през река Дунав, аргументирайки решението си с ембаргото на ЕС. \r\nДесетте БРДМ-2 пристигнаха във военната база в Сърбия в Ниш миналата седмица, според съобщенията на местните медии. Сръбският президент Александър Вучич заяви в понеделник, че „най-важното за нас е, че успяхме да транспортираме превозните средства до Сърбия“. \r\nУнгарското правителство, което поддържа тесни връзки с Кремъл, проявява силен интерес към своите балкански съседи. Будапеща се надява нейн кандидат да се присъедини към следващата Европейска комисия, като получи портфолио, фокусирано върху политиката на разширяване на ЕС. \r\nВъпреки това през последните месеци политиката на Унгария към Балканите предизвика опасения относно нарастващия обем инвестиции на проправителствени унгарски бизнесмени в балканския медиен пазар. \r\nРешението на унгарските власти да  улеснят бягството на бившия македонски премиер Никола Груевски, който трябваше да изтърпи присъда за затвор в родината си, също предизвика безпокойство в региона и в западните столици. Впоследствие Груевски получи убежище в Унгария. \r\n \r\n Тереза Герова", "date": "2019.08.01", "title": "Politico: Унгария защити решението да разреши транзит на руски военни пратки за Сърбия"}
{"url": "http://www.focus-news.net/news/2019/08/01/2685850/kyustendil-v-obshtina-dupnitsa-shte-se-provede-sabesedvane-s-kandidatite-dopusnati-do-vtori-etap-ot-konkursa-za-personal-v-tsentara-za-patronazhna-grizha.html", "text": "Девет души са допуснати до втори етап от конкурса за персонал в Центъра за патронажна грижа в Дупница. Това съобщиха за  Радио „Фокус” – Кюстендил  от Община Дупница. Шестима са кандидатите за социални медиатори, а трима за диспечери. От 10.00 часа в сградата на Община Дупница ще се проведе събеседване с допуснатите кандидати. Община Дупница извършва процедура по подбор на екип за работа по проект  „Патронажна грижа за възрастни хора и лица с увреждания в Община Дупница“. Проектът се финансира със средства от Оперативна програма „Развитие на човешките ресурси”. По проекта трябва да бъдат назначени двама социални медиатори и един диспечер. Предстои да бъдат обявени още 15 места за различни длъжности по проекта. \r\nВенцеслав ИЛЧЕВ", "date": "2019.08.01", "title": "Кюстендил: В Община Дупница ще се проведе събеседване с кандидатите, допуснати до втори етап от конкурса за персонал в Центъра за патронажна грижа"}
{"url": "http://www.focus-news.net/news/2019/08/01/2685851/smolyan-dvizhenieto-po-patya-devin-mihalkovo-krichim-se-osashtestvyava-s-povisheno-vnimanie-zaradi-stroitelni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получавани сигнали за инциденти по пътищата в областта. \r\n \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\n \r\nДвижението по път ІІ-86 гр. Смолян – с. Средногорци в участъка на срутището при разклона за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\n \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\n \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.08.01", "title": "Смолян: Движението по пътя Девин – Михалково – Кричим се осъществява с повишено внимание заради строителни дейности"}
{"url": "http://www.focus-news.net/news/2019/08/01/2685848/kyustendil-poradi-remontni-deynosti-dvizhenieto-v-uchastak-bobov-dol-zhedna-se-osashtestvyava-dvuposochno-v-ednata-lenta.html", "text": "Поради ремонтни дейности движението в участък Бобов дол – Жедна се осъществява двупосочно в едната лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Срокът е до 17 септември. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\n \r\nВенцеслав ИЛЧЕВ", "date": "2019.08.01", "title": "Кюстендил: Поради ремонтни дейности движението в участък Бобов дол – Жедна се осъществява двупосочно в едната лента"}
{"url": "http://www.focus-news.net/news/2019/08/01/2685849/burgas-v-grada-shte-bade-predstavena-izlozhbata-mini-wonders.html", "text": "В Галерия „Георги Баев“ ще бъде представена изложбата „Mini wonders“. Експозицията ще очаква своята публика от 1 август. Това съобщиха от пресцентъра на  Община Бургас . Организатори са Чешки културен център – София и Община Бургас. Експозицията „Mini wonders“ е поредната изява, насочена към малките ценители на изкуството. От началото на годината галерия Баев е домакин на Художествено ателие, с ръководител Добрин Вътев, и Арт ателие „Цветно“, с ръководител Таня Стоянова.  \r\nИнициативата „Талантите на Бургас“ беше сцена за изява на всички детски школи към читалищата в Общината. През месец юли в арт градината на галерията бе експонирана изложбата „Обич за България“ на български деца, живеещи зад граница. Надуваем Бивол, дървен Слон, Принцесата, Състезателите – това са имената на част от интересните герои, които пристигат в Бургас, за да покажат разнообразието на чешката играчка, чиято история започва в началото на 20 век и продължава да се развива до днес. Всички експонати, независимо дали са реплики на оригинален дизайн, или съвременни решения, се радват на положителни емоции както при децата, така и сред техните родители. Играчките се използват за декорация или лични колекции.  \r\nИзложбата „Mini wonders“ представя играчката като символ на детството, радостта и креативността. Още от раждането на детето играчките пробуждат и развиват неговото въображение, интелигентността, сетивните и моторните му умения. Те представят актуалното чешко производство, съчетавайки оригиналност и традиция. Представени са работи на съвременни автори, заедно с емблематични продукти, които са оставили следа в историята на чешката култура през последните сто години и се произвеждат до днес.  \r\nЧешката играчка се превръща в еталон в международен план. Има огромни успехи на Световното изложение в Брюксел през 1958 г., където главна роля в експозицията, насочена към детския свят, има Иржи Трънка, заедно с Виктор Фиксъл и Вацлав Кубата. В по-новата история интерес към детската играчка буди ретроспективата на Либуше Никлова, показана през 2011 г. в парижкия Музей на декоративните изкуства под името Plastique ludique (Радостната пластмаса). Година по-късно чешки играчки са включени в проекта „Столетието на детето“ (Century of the Child: Growing by Design 1900-2000), представен в нюйоркския Музей на модерното изкуство. Експозицията „Mini wonders“ ще гостува в Бургас до 29 август при вход свободен.", "date": "2019.08.01", "title": "Бургас: В града ще бъде представена изложбата „Mini wonders“"}
{"url": "http://www.focus-news.net/news/2019/08/01/2685847/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Влизането в сила на забраната за носене на бурки в Нидерландия, решението на Будапеща да допусне трансфера на руско военно оборудване за Сърбия през въздушното си пространство, парализата на властта в Испания и последиците за отношенията между САЩ и Турция от сделката на Анкара за С-400са част от основните теми, върху които акцентират водещите европейски издания . \r\n \r\n \r\n*** \r\n  След дългогодишен дебат, в Нидерландия най-накрая влиза в сила забрана за носене на бурка, съобщава германският национален ежедневник  Die Frankfurter Allgemeine Zeitung . Облекло с покритие за лице като бурки или някакъв друг тип забрадки вече не може да се носи в обществени заведения като училища, болници или в градския транспорт. Отказалите да се съобразят с разпореждането може да бъдат санкционирани с глоба от най-малко 150 евро. Не е ясно обаче дали новата забрана действително ще бъде приложена. Няколко града, както и отделни институции обявиха, че ще се въздържат от проверки. \r\n \r\n*** \r\n  Правителството на Унгария защити решението си да си да позволи транзита на руски военни превозни средства през въздушното си пространство, въпреки санкциите на Общността, отбелязва изданието  Politico  в европейската си редакция. \r\nРусия достави 10 бронирани патрулни автомобила до военна база в Сърбия, част от по-широк пакет за военна помощ за балканската страна. За трансфера бе използвано въздушното пространство на Унгария, след като Румъния блокира пратката, изпратена по река Дунав. \r\nЕвропейският съюз наложи оръжейно ембарго на Русия след присъединяването на Крим през 2014 г. Освен търговия с оръжия, то предвижда забрана за износ на стоки с двойна употреба, които могат да се използват както за военни, така и за граждански цели. \r\nГоворителят на кабинета на унгарския премиер Виктор Орбан, Гергели Гуляш, заяви пред репортери, че е било дадено разрешение за транспортиране на товара през въздушното пространство на страната, тъй като за пренасянето му не е използва военен, а граждански самолет. \r\n„Разбира се, че получихме уведомление за гражданско въздухоплавателно средство, влизащо в унгарското въздушно пространство, но това е напълно формален тип уведомление\", подчерта Гуляш и добави, че по географски причини руският товар е трябвало да бъде транспортиран през Полша и Словакия. \r\nГоворител на ЕС каза: „Видяхме докладите. Без да коментирам спецификата, прилагането на ограничителните мерки на ЕС е отговорност на държавите-членки на ЕС“. \r\nВ петък румънското външно министерство заяви , че е блокирало превоз на танкове и бронирани превозни средства от Русия до Сърбия през река Дунав, аргументирайки решението си с ембаргото на ЕС. \r\nДесетте БРДМ-2 пристигнаха във военната база в Сърбия в Ниш миналата седмица, според съобщенията на местните медии. Сръбският президент Александър Вучич заяви в понеделник, че „най-важното за нас е, че успяхме да транспортираме превозните средства до Сърбия“. \r\nУнгарското правителство, което поддържа тесни връзки с Кремъл, проявява силен интерес към своите балкански съседи. Будапеща се надява нейн кандидат да се присъедини към следващата Европейска комисия, като получи портфолио, фокусирано върху политиката на разширяване на ЕС. \r\nВъпреки това през последните месеци политиката на Унгария към Балканите предизвика опасения относно нарастващия обем инвестиции на проправителствени унгарски бизнесмени в балканския медиен пазар. \r\nРешението на унгарските власти да  улеснят бягството на бившия македонски премиер Никола Груевски, който трябваше да изтърпи присъда за затвор в родината си, също предизвика безпокойство в региона и в западните столици. Впоследствие Груевски получи убежище в Унгария. \r\n \r\n*** \r\n  Проучване на компанията 40dB, проведено за националния ежедневник  El Pais , показва, че 71,6% от гражданите на Испания се чувстват ядосани, разочаровани и притеснени от парализата във властта, възникнала след провала на двете гласувания в парламента за утвърждаване на лидера на Испанската социалистическа работническа партия (ИСРП) Педро Санчес на премиерския пост в Мадрид. \r\nМалка част от гражданите, които симпатизират на различните партии в дясно на политическия спектър, казват, че са почувствали „облекчение, удовлетворение или щастие“ след провала на гласуванията.  \r\nВ проучването се открояват две тенденции. Първата е, че около 70% от гражданите смятат, че нестабилността и политическата блокада, които произтичат от факта, че няма правителство, „отрицателно или много отрицателно“ се отразяват на напредъка на икономиката и благосъстоянието на обикновеното население. Втората е, че само избирателите на десните и крайнодесните смятат, че новите избори може да предложат решение на кризата, може би защото смятат, че това ще бъде втори шанс за техните лидери. \r\nПо-голямата част от онези, които се разпознават отляво, напълно отхвърлят тази възможност и се обявяват в подкрепа било то на коалиционно правителство между ИСРП и „Унидас Подемос“, било то на еднопартийно правителство на социалистите.  \r\nТенденциите, посочени в проучването, би трябвало да бъдат от полза за онези, които се готвят да намерят изход от блокадата на правителството, без излишни разходи. Знаейки настроенията на гражданите, преговарящите биха могли да се опитат да преодолеят различията си и да намерят основа, която позволяват отключване и улесняване на следващото гласуване за премиер през септември. \r\n \r\n*** \r\n  Санкциите на САЩ, обявени срещу Турция след покупката от страна на Анкара на руските зенитно-ракетни системи  С-400, може да тласнат страната още повече към Русия, предупреждава американският експерт Аарон Щайн в статия за френския национален ежедневник  Le Monde . Сделката може да попречи на постигането на стратегическите цели на двете страни и да доведе до взаимното им отслабване. Но разполагането на С-400 ще засили военното сътрудничество с Москва. \r\nНа 16 юли президентът на САЩ Доналд Тръмп обяви първата от двете мерки, очаквани във връзка с покупката на Турция на руската система за ПВО С-400: Анкара няма да получи поръчаните 100 изтребители F-35. \r\nСистемата С-400 е проектирана да изпълнява много задачи, включително откриване и проследяване на американски стелт самолети. Турция, която инвестира в разработването на изтребител-бомбардировач, поръча сто самолета F-35A от САЩ и планира да придобие още двадесет самолета F-35B за своите ВВС. Турските предприятия произвеждат някои части за F-35, които занапред ще бъдат предлагани от американски или европейски компании. Втората стъпка, която трябва да се предприеме от Вашингтон в близко бъдеще, е налагането на санкции, предвидени в закона „За противодействие на противниците на Америка чрез санкции“. \r\nПървоначално този закон конкретно срещу Русия заради предполагаемата й намеса в изборния процес в САЩ. Той предвижда налагането на санкции срещу държави или компании, които сключват сделки с фирми, свързани с руското Министерство на отбраната или разузнавателните служби на Кремъл. \r\n \r\n Двойно безпокойство \r\nСАЩ изправени пред два проблем във връзка с покупката на Турция на С-400. Първо, едновременното разполагане на С-400 и използването на F-35 от Анкара биха позволили на руските технически специалисти, работещи в Турция, да получат достъп до данни, събрани от радара на С-400. И най-вече - да разберат честотата на връщането на ехо от американския F-35, които ще бъдат засичани. Второ, турско-руското споразумение по-общо предполага засилване на руското присъствие в страна от НАТО. \r\nПокупката на С-400 е резултат от многогодишните усилия на Анкара за изграждане на системи за ПВО и ПРО. Заобиколена от непредвидими съседи, Турция граничи с регион, пълен с балистични ракети, чиито власти са доказали готовността си да ги използват. Турция е свикнала да изисква от западните производители на въоръжение споразумения за съвместно производство и трансфер на данни, което им позволява да овладеят технологии, които ще помогнат за стимулиране на националната отбранителна промишленост. Анкара отказа да изрази подобни искания към руската компания „Алмаз-Антей“, която произвежда С-400. \r\nИзглежда, че споразумението между Турция и Русия е резултат от задълбочаване на личните връзки между Ердоган и Путин, двама авторитарни лидери, които се дразнят от американското присъствие в Близкия изток. Путин смята, че формирането на еднополюсен свят и безспорната военна сила на САЩ противоречат на интересите на Русия. Според Ердоган ролята на САЩ в Близкия изток и особено в Сирия подкопава жизненоважните интереси на Турция и пречи на усилията й да превърне страната в регионална сила. \r\nПокупката на С-400, предвид изключването й от програмата за F-35, струва на Турция изключително скъпо. Загубите на турските производители ще възлизат на милиарди долари, а санкциите ще изострят проблемите на вече отслабената турска икономика. Предвид мащаба на санкциите, турската отбранителна промишленост може да бъде парализирана и турско-американското сътрудничество в областта на транспортните хеликоптери и изтребители F-16 може да бъде прекратено преждевременно. \r\n \r\n Бъдещето на турските ВВС \r\nВ следващите години Турция може да се сблъска със сериозни проблеми със своя флот от F-16, тъй като F-35 трябваше да заменят някои от тях до 2020 г. При липсата на F-35 Анкара може да се изкуши да ускори разработването на свой собствен боен самолет TF/X, въпреки факта, че то зависи от двигателя, произвеждани от американците. Преговорите с британския „Ролс Ройс“ за разработването на конкретен двигател бяха забавени поради разногласия по отношение на обмена на технологии. Турция също може да има затруднения с поддържането на сегашния флот от изтребители поради липсата на резервни части, което ще застраши бъдещето на нейните военновъздушни сили. Това може да я тласне към покупката на руски самолети. \r\nКакто за Вашингтон, така и за Анкара сагата около С-400 може да попречи на постигането на стратегическите цели на двете страни и това ще доведе до взаимното им отслабване. Заплахата от санкции не попречи на Турция да закупи С-400, а тяхното разгръщане може да доведе до засилване на военното сътрудничество с Путин. Санкциите ще нанесат сериозни щети на Турция, а отбранителната й индустрия ще претърпи сериозни сътресения. Поради тази сделка Турция ще загуби изтребителите F-35, за развитието на които е похарчила повече от един милиард долара. Това също ще тласне Ердоган още по-близо до Путин. В резултат на тази криза позициите на САЩ и Турция ще бъдат отслабени, докато Русия ще придобие в лицето на Ердоган нов политически партньор, ще увеличи приходите си от отбрана и, може би, ще намери начин да стимулира разкола между Турция и Запада още повече. \r\n***", "date": "2019.08.01", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/01/2685852/sport-grigor-dimitrov-otpadna-ot-turnira-v-los-kabos.html", "text": "Григор Димитров отпадна във втория кръг на турнира на твърди кортове в мексиканския град Лос Кабос. Българинът допусна загуба от поставения под номер две в схемата Гуидо Пея с 6:4, 6:2 в двубой, продължил час и 13 минути. Мачът бе трети помежду им, като в общия баланс аржентинецът вече води с 2:1.  \r\nНа четвъртфиналите Пея ще играе срещу квалификанта от Южна Корея Сунву Квон, който победи Хуан Игнасио Лондеро.", "date": "2019.08.01", "title": "Спорт: Григор Димитров отпадна от турнира в Лос Кабос"}
{"url": "http://www.focus-news.net/news/2019/08/01/2685853/plovdiv-izlozhbata-v-taynstvoto-na-svetlinite-shte-bade-predstavena-v-grada.html", "text": "Изложбата „В тайнството на светлините“ на Елена Парушева ще бъде представена в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Официалното откриване на изложбата, която ще бъде експонирана в галерия „Виа Артис“, ще бъде от 18.00 часа. Тя е реализирана първо в Париж през 2018 година и е включена в програмата на Европейската година на културното наследство. Представена е през юни в родния град на Парушева – Ямбол, а от днес ще бъде експонирана в Пловдив. \r\nЕлена Парушва е родена на 10 август 1959 година. Завършила е „Изящни изкуства“ във Великотърновски университет  „Св. св. Кирил и Методий“ при проф. Станислав Памукчиев. Работи и живее във Франция от 1991 година. Нейните творби са ориентирани към „Изкуството и околната среда“, работи в областта на пластиката, инсталациите, акциите, живописта, фотографията, инфографията. Самостоятелни изложби, пърформанси и акции на Елена Парушева са организирани в Женева, Франкфурт, Париж, Мюнхен, Лисабон, Осло, Сантяго, Сеул.", "date": "2019.08.01", "title": "Пловдив: Изложбата „В тайнството на светлините“ ще бъде представена в града"}
{"url": "http://www.focus-news.net/news/2019/08/01/2685860/sofiya-uskoryava-se-obrabotkata-na-poshtenski-pratki-podlezhashti-na-mitnichesko-oformyane.html", "text": "Обработка на пощенски пратки, подлежащи на митническо оформяне, да се осъществява централизирано - това предвижда нов проект между „Български пощи“ ЕАД и Агенция „Митници“, който стартира днес в София и до края на 2020 г. ще обхване цялата страна. Това съобщиха от  „Български пощи“ . Обработката ще се извършва в Българския разменно-сортировъчен център на дружеството в София, кв. „Нова Враждебна“, ул. „Челопешко шосе“ 31, където се помещава и специализирано митническо бюро, създадено за да обслужва процеса на обработка на пощенските пратки. Във връзка с това от днес  „Български пощи“ ЕАД преустановява доставянето на пощенски пратки в пощенската станция на ул. Веслец № 84. \r\nРеализирането на новия проект ще даде възможност да се унифицира процесът, както и да се гарантира равен достъп до услугите, предоставени от „Български пощи“ ЕАД, свързани с митническото оформяне на пратки на разумна цена за всички потребители, както в големите градове, така и в отдалечени райони в страната. С въвеждането на новия проект клиентите ще получават информация с SMS на посочен от тях мобилен номер, в деня на получаване пратката в България.  \r\nПреместването на пощенската станция е във връзка с подготовката на дружеството за изпълнение на Пакета за електронна търговия на Европейския съюз и използваните в процеса ИТ системи.  \r\nКлиентите на „Български пощи“ ЕАД могат да се възползват от услугата „Митническо представителство“. За да я заявят е необходимо да изпратят документи по електронна поща, факс или да ги подадат във всяка пощенска станция в страната. Гражданите ще спестят време, пратките ще се обработват и доставят по-бързо, ще се спестят транспортни разходи. Дружеството не променя цените за обработката на пощенските пратки, подлежащи на митническо оформяне. Цената на услугата е изключително атрактивна и конкурентна. \r\nНе се отменя възможността гражданите  лично или чрез упълномощено лице да освобождават пратки, като съпътстващите пратката документи ще се получават в пощенската станция по адрес на доставяне. В тези случай декларирането се извършва със стандартна митническа декларация, данните за която се подават по електронен път.  Информация как може да се случи това е публикувана на интернет страницата на Агенция „Митници“ в секция Информация за граждани/ Получаване на пощенски и куриерски пратки. \r\nВсички пратки, които не подлежат на митническа обработка ще се получават както досега в офисите от мрежата на „Български пощи“ ЕАД по адрес на доставяне. \r\nНа сайта на „Български пощи“ ЕАД е публикувано пълно описание на услугата на дружеството „Митническо представителство“, изискванията, образци и формуляри на необходимите документи, както и имейли и телефони на пощенските станции към Митници в страната.", "date": "2019.08.01", "title": "София: Ускорява се обработката на пощенски пратки, подлежащи на митническо оформяне"}
{"url": "http://www.focus-news.net/news/2019/08/01/2685859/gabrovo-propadnal-uchastak-zatrudnyava-dvizhenieto-po-patya-mezhdu-selata-selishte-i-stokite.html", "text": "Пропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а трафикът се регулира от работниците. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – ясно и слънчево. Трафикът не е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация. Други нови въведени ограничения в областта няма.  \r\nПропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание.  Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско-Малки Вършец, за ППС над 3.30 м, при км 46+800 - по общински път до III–403 в село Малки Вършец. \r\nЛуиза ТРАНЧЕВА", "date": "2019.08.01", "title": "Габрово: Пропаднал участък затруднява движението по пътя между селата Селище и Стоките"}
{"url": "http://www.focus-news.net/news/2019/08/01/2685857/kyustendil-v-dupnitsa-shte-bade-predstavena-hidrolozhka-programa-za-razkrivane-na-termalni-vodi.html", "text": "В Дупница ще бъде представена хидроложка програма за разкриване на термални води. Това съобщи за  Радио „Фокус” – Кюстендил  Христо Апостолов, пресаташе на Община Дупница. Презентацията ще бъде направена от 11.00 часа в заседателната зала на Общински съвет. Презентацията ще бъде на тема „Хидрогеоложка програма за разкриване и проучване на находища на термоминерални води в околностите на град Дупница”.  \r\nНа събитието са поканени общински съветници, могат да присъстват граждани и заинтересовани лица. Община Дупница изготви инвестиционно предложение за изграждане на сондажен кладенец за разкриване на термоминерална вода в местността Арнаутски ливади в село Бистрица. За локализиране на най-подходящото местоположение за изграждане на експлоатационен сондаж са проведени теренни хидроложки проучвания, от които са избрани три участъка, на които са проведени геофизични изследвания. Избраната площадка е земеделска земя и е собственост на Община Дупница. \r\nВенцеслав ИЛЧЕВ", "date": "2019.08.01", "title": "Кюстендил: В Дупница ще бъде представена хидроложка програма за разкриване на термални води"}
{"url": "http://www.focus-news.net/news/2019/08/01/2685856/pregled-na-osnovnite-temi-vav-velikotarnovskiya-pechat.html", "text": "„Загуби за милиони, 120 души остават без работи заради чумата по свинете“ е водещо заглавие в областния всекидневник  „Янтра Днес” . Ново огнище на африканска чума по свинете беше регистрирано в индустриална ферма в свищовското село Българско Сливово. До няколко дни предстои да бъдат умъртвени всички 17 500 животни във фермата. Вече е определено мястото, където ще бъдат загробени.  \r\n„Мораториум върху училищните земи предлага доц. Милен Михов“, пише още вестникът. Да бъде създаден публичен електронен регистър на училищните земи, до който всеки български гражданин да има достъп и да следи как се управляват те предлага народният представители от ВМРО – БНД доц. Милен Михов.  \r\n„Настояваме още средствата от аренди и други постъпления от училищните земи, да бъдат публично отчетени и да се инвестират в училищата…“ … Какви още искания имат депутатите и какви методи за прилагането им предлагат, разберете от страниците на вестника. „Откриха марихуана в стаята на 17-годишен младеж“ е новина от криминалната хроника. Страница пета ни разказва за „един неразделен клас“, който учреди награда на името на любимата си учителка. На осма страница има материал „Медената седянка по еленски“, която събра стотици почитатели на вкусния мед. „По 8 лв. билетите за мача с „Ботев“, е новина от спортните страници.  \r\n„Ужасяващо! Градски колектор на два квартала минава през спалните на две къщи“, е заглавие от другия областен ежедневник -  „Борба“ . Колектор с отпадъчните води на старинния квартал „Варуша“, както и на цялата жилищна зона на северния вход на Велико Търново, минава през спалните на две частни къщи. Покъртителната ситуация втрещи зам.-кметът на Велико Търново проф. Георги Камарашев. Той бе поканен от живущите по цялото протежение на улица „Опълченска“, за да се убеди лично в многобройните проблеми, които мъчат търновци.  \r\n„Търновска община е одобрена за втори воден проект, предстои да се подпише договор“ е друга новина от днес. Община Велико Търново е одобрена за втори воден цикъл на стойност почти 30 млн. лв. В момента експерти извършват инвестиционно проучване, след което ще бъде подписан и окончателният договор и предоставено самото финансиране, информира специално за „Борба“ кметът Даниел Панов … Повече за това в какво точно ще бъдат вложени средствата прочетете във вестника. „90 прокурори, следователи и служители от Апелативния район подкрепиха Иван Гешев за главен прокурор“, пише още „Борба“, а статията разказва за откритото писмо, което те изпратиха до медиите. „Откраднаха 1000 лв. от кола, спряна пред горнооряховска църква“ е новина от криминалната хроника. В областния ежедневник ще намерите и материал за младоженци, които дариха 1000 лв. за лечението на болница деца.", "date": "2019.08.01", "title": "Преглед на основните теми във великотърновския печат"}
{"url": "http://www.focus-news.net/news/2019/08/01/2685854/kyustendil-obshtestveniyat-posrednik-na-grada-shte-predstavi-otchet-za-deynostta-na-institutsiyata-za-parvoto-polugodie.html", "text": "Общественият посредник на Кюстендил ще представи отчет за дейността на институцията за първото полугодие. Това съобщи за  Радио „Фокус” – Кюстендил  Васил Иванов, обществен посредник за територията на община Кюстендил. Представянето на анализа е насрочено за 10.30 часа в офиса на местния омбудсман. Шестмесечният анализ е изготвен на база на постъпилите при обществения посредник жалби и сигнали на гражданите и техните организации за полугодието на 2019 година.  На основание член 25 от Правилника за организацията и дейността на обществения посредник на територията на Община Кюстендил, анализът се представя на Общинския съвет и на кмета в община Кюстендил за информация. Ще бъде представена информация за подадените и разгледани жалби, техният характер и движение. Общественият посредник ще предостави информация относно въздействието върху правната среда, анализите и изводите от дейността му за полугодието. \r\n \r\nВенцеслав ИЛЧЕВ", "date": "2019.08.01", "title": "Кюстендил: Общественият посредник на града ще представи отчет за дейността на институцията за първото полугодие"}
{"url": "http://www.focus-news.net/news/2019/08/01/2685855/nezavisen-makedoniya-boyko-borisov-otnovo-praznuva-ilinden-v-skopie-no-nyama-da-hodi-na-mechkin-kamen.html", "text": "„Министър-председателят на България Бойко Борисов идва в страната ни в четвъртък, за да се поклони заедно с нашия премиер Зоран Заев пред гроба на Гоце Делчев и да отбележи празника Илинден“, съобщава електронното издание на скопския вестник  „Независен“ .  \r\nБорисов ще присъства само на церемония в църквата „Св. Спас\" в столицата на Северна Македония и няма да ходи на Мечкин Камен, където се развива  най-голямото и най-кръвопролитното сражение на Илинденско-Преображенското въстание. След това Борисов ще продължи към Дойран, където се намира реставрираният паметник на Константин Каварналиев, български офицер. По-рано от „Единствена Македония“ разпространиха съобщение, в което подчертаха, че паметникът няма място в страната.  \r\nТова е вторият път, в който Борисов отбелязва Илинден в югозападната ни съседка, като за втори път го прави ден преди празника (2 август) и без да посещава Мечкин Камен, коментират от редакцията. \r\nБългарските медии писаха, че двамата със Заев ще честват Гоце Делчев като обща историческа фигура. Това напомни за политическите раздори около революционера и изказването на президента на Северна Македония Стево Пендаровски за това за какво се е борил той. Припомня се също, че Заев се отказа от изпращането на нота до София заради – по описание на вестника – „обидното определяне на нашите граждани като северномакедонци“ от страна на Борисов, което „бе оправдано като неволна грешка“.  \r\nСпоред съобщения Борисов и Заев ще проведат двустранна среща, за да обсъдят напредъка в двустранното и многостранното сътрудничество, след като преди две години бе подписан Договорът за добросъседство, приятелство и сътрудничество. \r\nБорисов е уговорил и среща с президента на страата Пендаровски, който след последната среща с българския премиер очевидно има добри отношения с него, които личат не само от обръщението му на „ти“, но и от определението „скъпи“. Предвид призивите за инциденти на  Мечкин Камен срещу представителите на властта, посещението на Борисов все пак ще бъде на втори план. \r\n \r\n Тереза Герова", "date": "2019.08.01", "title": "„Независен“ (Македония): Бойко Борисов отново празнува Илинден в Скопие, но няма да ходи на Мечкин Камен"}
{"url": "http://www.focus-news.net/news/2019/08/01/2685865/aleksi-kesyakov-ekspert-po-patna-bezopasnost-vsyaka-chetvarta-zhertva-na-katastrofa-v-stranata-e-vsledstvie-ot-proizshestvie-na-zavoy.html", "text": "Всеки 4-и е загинал от произшествие на завой в нашата страна. Това каза експертът по пътна безопасност Алекси Кесяков в интервю за  Агенция „Фокус“ . „По-високата интензивност през лятото води до по-чести нарушения и грешки на участниците, които прерастват в пътнотранспортни произшествия“, добави той. Кесяков каза още, че движението в тъмната част на деня е съпътствано с намалена видимост, а по-високата скорост ни помага да стигнем по-бързо до определено място, но води до загуба на живота и здравето на хората. „По-високите скорости често ни поставят в ситуация, при която не сме в състояние да спрем, нямаме време да преминем успешно през някои завои и т.н. По-бързо караш – по-силно ще се удариш“, поясни той. Алекси Кесяков коментира факторите, които водят до повече инциденти през лятото, сред които са интензивността на движението, по-високите температури, високата скорост, инфраструктурата на пътя и други. „Дистанцията е важна за спазване през този период – 2 секунди, препоръчително е 3. Ако управляваме на по-къса дистанция, ударът е сигурен“, категоричен бе той.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.01", "title": "Алекси Кесяков, експерт по пътна безопасност: Всяка четвърта жертва на катастрофа в страната е вследствие от произшествие на завой"}
{"url": "http://www.focus-news.net/news/2019/08/01/2685858/danas-sarbiya-belgrad-ochakva-podkrepata-na-rusiya-za-predotvratyavane-na-vlizaneto-na-kosovo-v-interpol.html", "text": "Сърбия има силна подкрепа от Русия в защита на териториалната цялост и суверенитета на страната, включително над Косово и Метохия, и се очаква такава за предотвратяване на влизането на най-младата държава на Балканите в Интерпол. Това подчерта министърът на вътрешните работи на западната ни съседка Небойша Стефанович, съобщава електронното издание на белградския ежедневник  Danas . \r\n„Продължаваме борбата с Руската федерация за Косово и Метохия, не само във връзка с Интерпол, но и с други международни институции\", поясни Стефанович пред местни медии. \r\nМинистърът заяви, че руската подкрепа се отразява и в различни многостранни и двустранни проекти и по-специално в сътрудничеството за предотвратяване на  „вредните ефекти“, които биха възникнали, ако бъдат уважени молбите на членство в Интерпол на страни като Косово.  \r\n„Няма държава, към която да не се обърнем, за да представим нашите аргументи и да покажем колко политически мотивиран би бил този ход за полицейска организация като Интерпол... Трябва да се борим за страната си, за Сърбия, и ще продължим да правим това“, увери Стефанович. \r\nСпоред него, закупуването на хеликоптери „Еърбъс\" говори за това колко много напредва Сърбия. Съгласно думите му, машините са същинска технологична революция в сравнение с тези, с които сръбското МВР е разполагало досега. \r\n„Тези хеликоптери служат за подпомагане на гражданите на Сърбия, за подобряване на сигурността им, за да могат да патрулират по въздуха, да стрелят през нощта, да спасят хората от наводнения например\", казва Стефанович. \r\n„Те ще направят системата за сигурност по-ефективна. Ще можем да транспортираме нашите части, специални звена, които да извършват въздушно наблюдение, да участваме в спасителните мисии, да помагаме на пожарникарите при гасене на пожари“, допълни министърът. \r\n \r\n Тереза Герова", "date": "2019.08.01", "title": "Danas (Сърбия): Белград очаква подкрепата на Русия за предотвратяване на влизането на Косово в Интерпол"}
{"url": "http://www.focus-news.net/news/2019/08/01/2685861/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето е спокойно. Температурите са от 16 до 20 градуса. В района на връх „Ботев“ има мъгла. От ПСС отправят призив до хората да проверяват прогнозата за времето преди да изкачват високите върхове. Работят седалкови лифтови на Пампорово, Добринище, Банко и Боровец.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.01", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/01/2685866/afp-trima-politseyski-sluzhiteli-sa-zaginali-pri-samoubiystven-atentat-v-adena.html", "text": "Самоубийствен атентат, извършен със заминирано превозно средство пред полицейско управление в йеменския град Адана, доведе до смъртта на трима служители на правоохранителните органи, предава  AFP , като се позовава на източници от медиците и силите за сигурност. \r\nСред 20-те ранени има и цивилни, подчертава източник на агенцията. Други подробности около атаката не се привеждат. \r\n \r\n Тереза Герова", "date": "2019.08.01", "title": "AFP: Трима полицейски служители са загинали при самоубийствен атентат в Адена"}
{"url": "http://www.focus-news.net/news/2019/08/01/2685870/shumen-nezakonno-orazhie-i-boepripasi-sa-izzeti-ot-doma-na-75-godishen-mazh-v-selo-preselka.html", "text": "На 31 юли 2019 г. служители на Районно управление на МВР - Нови пазар са провели специализирана полицейска операция в село Преселка. Това съобщиха от  ОДМВР - Шумен . От дома на 75-годишен мъж са иззети незаконни притежавани ловна пушка 12-ти калибър и 15 броя боеприпаси. Иззет е и газов пистолет. Започнато е досъдебно производство по чл. 339, ал.1 от НК.", "date": "2019.08.01", "title": "Шумен: Незаконно оръжие и боеприпаси са иззети от дома на 75-годишен мъж в село Преселка"}
{"url": "http://www.focus-news.net/news/2019/08/01/2685869/api-vremenno-se-ogranichava-dvizhenieto-v-aktivnata-lenta-pri-km-367-na-am-hemus-v-posoka-varna-poradi-ptp.html", "text": "Временно се ограничава движението в активната лента, при км 367 на АМ \"Хемус\", в посока Варна поради ПТП, съобщиха от  Агенция „Пътна инфраструктура“ . \r\nТрафикът се осъществява в изпреварващата лента и се регулира от \"Пътна полиция\". \r\nНеобходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.01", "title": "АПИ: Временно се ограничава движението в активната лента, при км 367 на АМ \"Хемус\", в посока Варна поради ПТП"}
{"url": "http://www.focus-news.net/news/2019/08/01/2685862/balgariya-i-republika-severna-makedoniya-otbelyazvat-vtorata-godishnina-ot-podpisvaneto-na-dogovora-za-dobrosasedstvo-priyatelstvo-i-satrudnichestvo.html", "text": "България и Република Северна Македония отбелязват втората годишнина от подписването на Договора за добросъседство, приятелство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. По този повод министър-председателят Бойко Борисов е на посещение в югозападната ни съседка, предаде  специалният пратеник на Агенция и Радио „Фокус“  в Скопие.  \r\nТой ще проведе двустранна среща с македонския си колега Зоран Заев, на която ще обсъдят напредъка на сътрудничеството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. В столицата на Република Северна Македония Бойко Борисов ще проведе среща и с президента Стево Пендаровски. В Дойран двамата премиери Бойко Борисов и Зоран Заев ще открият възстановения паметник на полковник Константин Каварналиев. \r\n  Договорът за добросъседство се основава на Декларацията за добросъседство от 22 февруари 1999 г., подписана от министър-председателите Иван Костов и Любчо Георгиевски в София. На 27 юли 2017 г. Народното събрание единодушно приема декларация, с която подкрепя правителството за подписването му. Той е подписан на 1 август 2017 г. между министър-председателите Бойко Борисов и Зоран Заев в македонската столица Скопие. Документът има за цел трайно и устойчиво изграждане на приятелски и добросъседски отношения и допринасяне за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни. \r\nНа 23 ноември 2017 г. по време на съвместно заседание на правителствата на Бойко Борисов и Зоран Заев са подписани 8 допълнителни споразумения за намаляване на цената на роуминга между двете страни и в областта на външната политика, инвестициите, на енергетиката за нова междусистемна газова връзка, отбраната, туризма, инфраструктурата и реакцията при бедствия. \r\nВеселка ИВАНОВА", "date": "2019.08.01", "title": "България и Република Северна Македония отбелязват втората годишнина от подписването на Договора за добросъседство, приятелство и сътрудничество"}
{"url": "http://www.focus-news.net/news/2019/08/01/2685868/zeri-kosovo-partiite-v-kosovo-startirat-predizbornite-si-kampanii-i-bez-obyavena-data-za-predsrochni-izbori.html", "text": "Въпреки че държавният глава на Косово Хашим Тачи не е насрочил дата за провеждането на предсрочни избори, партиите в най-младата държава на Балканите вече започнаха да мобилизират своите структури за очаквания вот, съобщава електронното издание на прищинския ежедневник  Zeri . \r\nВсе още няма официална дата за това кога гражданите на страната ще излязат на нови избори, но все пак лидерите както на управляващите, така и на опозиционните партии вече провеждат срещи с електората си, дават обещания и изразяват увереност в победата.  \r\nТачи все още не е предприел конкретни стъпки, които биха довели до преодоляване на настоящата ситуация, създадена след оставката на министър-председателя Рамуш Харадинай. Президентът на Косово обаче не изключва възможността за създаване на нова управляваща коалиция като възможен вариант за излизане от кризата.  \r\nКонституцията позволява мандат на нов кандидат за премиер, но президентът не е провел обещаните консултации с основните партии от управляващата коалиция, нито дори с опозицията.  \r\n \r\n Тереза Герова", "date": "2019.08.01", "title": "Zeri (Косово): Партиите в Косово стартират предизборните си кампании и без обявена дата за предсрочни избори"}
{"url": "http://www.focus-news.net/news/2019/08/01/2685863/izvarshena-e-proverka-za-pridobiti-imoti-na-znachitelna-stoynost-ot-sina-na-direktora-na-nsls-borislav-sarafov-ne-sa-otkriti-nesaotvetstviya-s-deklariranite-dohodi.html", "text": "Главният прокурор Сотир Цацаров е разпоредил проверка на 4 април 2019 г. по повод медийни публикации и постъпил сигнал за придобити недвижими имоти на значителна стойност от сина на Борислав Сарафов, директор на (НСлС) и зам.-главен прокурор по разследването, съобщиха от пресцентъра на  Прокуратурата . Върховна касационна прокуратура (ВКП) възложи на Националната агенция за приходите (НАП) извършването на данъчни ревизии на проверяваните лица.  \r\nНа 31 юли 2019 г. Териториална дирекция на НАП – София изпрати на ВКП резултатите от приключилите данъчни ревизии. Според НАП не са открити несъответствия между декларираните и/или получени доходи и имущественото състояние на физическото лице – син на Борислав Сарафов. Ревизията обхваща периода 1 януари 2015 – 31 декември 2018 г.  \r\nДо момента във ВКП не са постъпили резултати от други действия, възложени на НАП по проверки на лица, заемащи висши държавни длъжности, за придобити от тях недвижими имоти.", "date": "2019.08.01", "title": "Извършена е проверка за придобити имоти на значителна стойност от сина на директора на НСлС Борислав Сарафов, не са открити несъответствия с декларираните доходи"}
{"url": "http://www.focus-news.net/news/2019/08/01/2685864/arteks-inzhenering-sadat-potvardi-zakonnostta-na-zlaten-vek.html", "text": "Със свое решение 30 юли 2019 Софийският административен съд потвърди валидността на Разрешението за строеж на многофункционалната сграда „Златен век“ и отмени заповедта на ДНСК за спирането на строежа. Това се посочва в позиция на  „Артекс инженеринг“ , изпратена до медиите. \r\nОт аргументите на съда става ясно, че ДНСК не е имала правно основание за спирането на строежа и строителството може да продължи.  \r\nСъдът се произнесе след като „Артекс“ обжалва заповедта на ДНСК, тъй като в нея се съдържат съществени нарушения на процесуалните правила, противоречие с материално правните норми и несъответствие с целта на закона.  \r\nОсвен това, съдът счита, че съобразно практиката на ВАС, десетгодишното разрешение за строеж на сградата ще изтече през 2028 г.  \r\nПо този повод, от „Артекс“ правят следното изявление: „Липсата на прозрачност и правната несигурност, създадени от действията на институциите преди това решение на САС, доведоха до загуби за „Артекс“ в размер на 1 800 000 лв. от издаването на заповедта на ДНСК на 15.04.2019 до днес.   \r\nВ крайна сметка с това си решение Съдът потвърди, че Разрешението за строеж на „Златен век“ е валидно – нещо, в което ние от „Артекс“ винаги сме били сигурни.  \r\nРешението на съда идва и като потвърждение на множество официални правни становища  на видни правни специалисти като проф. Дончо Хрусанов, проф. Огнян Герджиков, проф. Иван Русчев, проф. Димитър Костов, проф. Иван Тодоров, Явор Зартов. \r\nТака, както е посочено и в Решениетo, съобразно визираната практика на Върховният административен съд, десетгодишният срок спрямо издаденото Разрешение за строеж ще изтече през 2028 г.  \r\nВ една правова държава Законът следва да се изпълнява от всички нейни субекти, т.е. очакваме и разчитаме, че институциите и гражданите ще се съобразят с решението на съда. \r\nБихме искали да уверим всички наши настоящи и бъдещи клиенти, че „Артекс“ продължава изграждането на сграда „Златен век“! Независимо от понесените загуби, продължаваме да държим на качественото строителство и ще изпълним всички договорни задължения към клиентите си.“", "date": "2019.08.01", "title": "„Артекс инженеринг“: Съдът потвърди законността на „Златен век“"}
{"url": "http://www.focus-news.net/news/2019/08/01/2685871/ibna-zoran-zaev-e-priel-iskaneto-za-predsrochni-izbori-v-severna-makedoniya.html", "text": "На фона на множеството искания на опозицията в Северна Македония за провеждането на предсрочни избори, министър-председателят Зоран Заев е дал съгласие за насрочването им за октомври 2020 г., два месеца по-рано от предвиденото, твърдят в редакцията на  Independent Balkan News Agency (IBNA) . \r\n„Ще направим всичко, за да намерим консенсус с опозицията. Ако искат предсрочни избори, тогава тези избори ще се проведат през октомври 2020 г.“, цитира медията думите на Заев. \r\nОпозицията настоява за предсрочни избори заради гласуването на законопроекта за Специализираната прокуратура и реформите, свързани с правосъдната система. Говорителят на ВМРО-ДПМНЕ Наум Стоилковски заяви, че решението на Заев да приеме провеждането им е разумна основа за започването на преговори с правителството в Скопие. \r\n„Ясно е, че многобройните скандали, които правителството предизвика, го принудиха да приеме предложението на опозицията за предсрочни общи избори“, подчерта Стоилковски. Съгласно думите му, опозицията иска изборите да се проведат на друга дата.  \r\n \r\n Тереза Герова", "date": "2019.08.01", "title": "IBNA: Зоран Заев е приел искането за предсрочни избори в Северна Македония"}
{"url": "http://www.focus-news.net/news/2019/08/01/2685877/api-po-oppp-sa-rehabilitirani-146-km-ot-pat-ii-44-sevlievo-draganovtsi.html", "text": "Завърши рехабилитацията на 14,6 км от път II-44 Севлиево - Драгановци в област Габрово. Проектът лот 11 се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет, съобщиха от  Агенция „Пътна инфраструктура“ . Второкласният път Севлиево – Драгановци – Габрово осигурява най-кратката връзка между столицата и Габрово, както и между Севлиево и Габрово. Свързва населените места от Северна България с прохода Шипка и Южна България. \r\nПо ОПРР тази година са основно ремонтирани над 27 км от път II-44 на територията на област Габрово. В лот 11 е участъкът от Севлиево - Драгановци /14,6 км/, а в лот 12 - от Драгановци до Габрово /12,6 км/. Работата на лот 12 завърши през април. С изпълнението на двата проекта се постига хомогенност на пътния участък, повишава се безопасността на движение и удобството при пътуване. \r\nУчастъкът в лот 11 преминава през град Севлиево в непосредствена близост до жилищни зони, детска градина, болница и детски площадки. Трасето е с подобрено отводняване, нова асфалтова настилка, хоризонтална маркировка, ограничителни системи и пътни знаци. Ремонтирани са трите моста над р. Видима, р. Росица и р. Лопушница. Обновени са и връзките на пътния възел при пресичането с път I-4 Севлиево - Велико Търново и на 8 кръстовища. Четири от тях са в гр. Севлиево - с улиците „Мармарча“, „Н. Рилски“ и „Ал. Верешчагин“, „Марин Попов“ и улицата за автогарата. Останалите кръстовища са при пресичането с пътищата за селата Шумата, Горна Росица и Яворец. \r\nИзпълнител на строително-монтажните работи на лот 11 е ДЗЗД „Хоталич“, в което участват: „Инфрастроежи“ ООД и „Автомагистрали - Черно море“ АД. Стойността на договора е 12 501 880,36 лв. с ДДС. Строителният надзор е осъществен от Обединение „Пътища НРТС“ ДЗЗД, в което са: „НТСС – Консулт инженеринг“ ЕООД, „Рафаилов консулт“ ЕООД, „Т7 Консулт“ ЕООД и „Стройнорм“ ЕООД. Техният договор е за 172 800 лв. с ДДС. Авторският надзор е на „ТРАНСКОНСУЛТ – 22“ ООД. Договорът им е за 5 800,93 лв. с ДДС. \r\nОбщата стойност на проекта BG16RFOP001-7.001-0006 Лот 11 „Път II-44 /о.п.Севлиево – В.Търново/ - Севлиево - Драгановци от км 0+000 до км 14+600, с обща дължина 14,600 км“ е 12 902 797,30 лв. с ДДС. Финансирането от Европейския съюз е 85% - 10 967 377,71 лв. с ДДС. Националното съфинансиране е 15% - 1 935 419,59 лв. с ДДС.", "date": "2019.08.01", "title": "АПИ: По ОПPP са рехабилитирани 14,6 км от път II-44 Севлиево - Драгановци"}
{"url": "http://www.focus-news.net/news/2019/08/01/2685867/montana-oblastniyat-upravitel-rosen-belchev-dade-ukazaniya-na-kmetovete-na-obshtini-za-umartvyavane-na-praseta-ot-lichni-stopanstva-popadashti-v-zonata-na-industrialna-svineferma.html", "text": "Областният управител на Монтана Росен Белчев даде указания на кметовете на общини за умъртвяване на прасета от лични стопанства, попадащи в зоната на индустриална свинеферма. Това съобщиха за  Радио „Фокус“ – Видин  от Областната администрация. В изпълнение на мерките приети с  решение на Централния епизоотичен съвет е обособена 20 км зона около промишлена свинеферма „Транс Елит“ ЕООД с. Ерден, община Бойчиновци, попадаща в регистъра към Българската агенция по безопасност на храните, заедно с още 64 индустриални ферми. В представения от Областна дирекция по безопасност на храните – Монтана списък, в 20 км обособена зона попадат населени места от общините Бойчиновци, Монтана, Берковица, Георги Дамяново и Якимово, както и населени места от община Криводол, област Враца. \r\nС цел превенция и неразпространяване на заразната болест, в обособената зона следва да бъде преустановено отглеждането на свине в обекти от тип „Заден двор“. По указания на Централния епизоотичен съвет към Министерски съвет, за изпълнението на взетото решение е необходимо собствениците на домашни прасета в обособената 20 км зона да преминат към доброволно клане на животните от стопанствата си. Собствениците на свине от обекти тип „Заден двор“ трябва да бъдат уведомени от инспекторите на Областна дирекция по безопасност по храните – Монтана, че добитото месо от собствени животни може да се съхранява дълго само след топлинна обработка за минимум 30 минути на 70°С, достигнати във вътрешността на късовете месо, предвид факта, че вирусът на АЧС е изключително устойчив при изсушаване, осоляване, пушене, охлаждане и замразяване на месото. \r\nСлед изтичане на срока за доброволно клане на прасета, Областна дирекция по безопасност на храните – Монтана ще пристъпи към умъртвяване на домашните прасета от обособената 20 км зона, съгласно разпоредбите на чл. 139а от Закона за ветеринарномедицинската дейност.", "date": "2019.08.01", "title": "Монтана: Областният управител Росен Белчев даде указания на кметовете на общини за умъртвяване на прасета от лични стопанства, попадащи в зоната на индустриална свинеферма"}
{"url": "http://www.focus-news.net/news/2019/08/01/2685873/mvnr-posolstvoto-ni-v-rim-raboti-za-redovni-sreshti-mezhdu-otneto-balgarsko-dete-i-mayka-mu.html", "text": "Българското посолство в Рим работи за редовни срещи между отнето в Ладисполи българско дете и майка му, като след намеса на мисията ни вчера майката е успяла за първи път от три месеца да установи контакт по телефона с детето си. Това съобщиха еот пресцентъра на  Министерството на външните работи  (МВнР). \r\nДетето е настанено от една година в католически социален дом, тъй като според италианските социални служби е констатирана липса на грижи от страна на майката.  \r\nПосолството ни в Рим е отправило запитване към италианските власти по случая и очаква официална информация. Следващата седмица се очаква да се проведе среща със сенатор Лучо Малан и адвокатката на майката.", "date": "2019.08.01", "title": "МВнР: Посолството ни в Рим работи за редовни срещи между отнето българско дете и майка му"}
{"url": "http://www.focus-news.net/news/2019/08/01/2685872/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението на премиера Бойко Борисов в Скопие за честването на Илинден, пожарите в Гърция, подготовката за провеждането на предсрочни избори в Косово, както и противодействието на Сърбия на членството на най-младата държава в региона в Интерпол са част от основните теми, върху които акцентират водещите балкански печатни издания. \r\n \r\n*** \r\n  „Министър-председателят на България Бойко Борисов идва в страната ни в четвъртък, за да се поклони заедно с нашия премиер Зоран Заев пред гроба на Гоце Делчев и да отбележи празника Илинден“, съобщава електронното издание на скопския вестник  „Независен“ .  \r\nБорисов ще присъства само на церемония в църквата „Св. Спас\" в столицата на Северна Македония и няма да ходи на Мечкин Камен, където се развива  най-голямото и най-кръвопролитното сражение на Илинденско-Преображенското въстание. След това Борисов ще продължи към Дойран, където се намира реставрираният паметник на Константин Каварналиев, български офицер. По-рано от „Единствена Македония“ разпространиха съобщение, в което подчертаха, че паметникът няма място в страната.  \r\nТова е вторият път, в който Борисов отбелязва Илинден в югозападната ни съседка, като за втори път го прави ден преди празника (2 август) и без да посещава Мечкин Камен, коментират от редакцията. \r\nБългарските медии писаха, че двамата със Заев ще честват Гоце Делчев като обща историческа фигура. Това напомни за политическите раздори около революционера и изказването на президента на Северна Македония Стево Пендаровски за това за какво се е борил той. Припомня се също, че Заев се отказа от изпращането на нота до София заради – по описание на вестника – „обидното определяне на нашите граждани като северномакедонци“ от страна на Борисов, което „бе оправдано като неволна грешка“.  \r\nСпоред съобщения Борисов и Заев ще проведат двустранна среща, за да обсъдят напредъка в двустранното и многостранното сътрудничество, след като преди две години бе подписан Договорът за добросъседство, приятелство и сътрудничество. \r\nБорисов е уговорил и среща с президента на страата Пендаровски, който след последната среща с българския премиер очевидно има добри отношения с него, които личат не само от обръщението му на „ти“, но и от определението „скъпи“. Предвид призивите за инциденти на  Мечкин Камен срещу представителите на властта, посещението на Борисов все пак ще бъде на втори план. \r\n \r\n*** \r\n  Сърбия има силна подкрепа от Русия в защита на териториалната цялост и суверенитета на страната, включително над Косово и Метохия, и се очаква такава за предотвратяване на влизането на най-младата държава на Балканите в Интерпол. Това подчерта министърът на вътрешните работи на западната ни съседка Небойша Стефанович, съобщава електронното издание на белградския ежедневник  Danas . \r\n„Продължаваме борбата с Руската федерация за Косово и Метохия, не само във връзка с Интерпол, но и с други международни институции\", поясни Стефанович пред местни медии. \r\nМинистърът заяви, че руската подкрепа се отразява и в различни многостранни и двустранни проекти и по-специално в сътрудничеството за предотвратяване на  „вредните ефекти“, които биха възникнали, ако бъдат уважени молбите на членство в Интерпол на страни като Косово.  \r\n„Няма държава, към която да не се обърнем, за да представим нашите аргументи и да покажем колко политически мотивиран би бил този ход за полицейска организация като Интерпол... Трябва да се борим за страната си, за Сърбия, и ще продължим да правим това“, увери Стефанович. \r\nСпоред него, закупуването на хеликоптери „Еърбъс\" говори за това колко много напредва Сърбия. Съгласно думите му, машините са същинска технологична революция в сравнение с тези, с които сръбското МВР е разполагало досега. \r\n„Тези хеликоптери служат за подпомагане на гражданите на Сърбия, за подобряване на сигурността им, за да могат да патрулират по въздуха, да стрелят през нощта, да спасят хората от наводнения например\", казва Стефанович. \r\n„Те ще направят системата за сигурност по-ефективна. Ще можем да транспортираме нашите части, специални звена, които да извършват въздушно наблюдение, да участваме в спасителните мисии, да помагаме на пожарникарите при гасене на пожари“, допълни министърът. \r\n \r\n*** \r\n  Въпреки че държавният глава на Косово Хашим Тачи не е насрочил дата за провеждането на предсрочни избори, партиите в най-младата държава на Балканите вече започнаха да мобилизират своите структури за очаквания вот, съобщава електронното издание на прищинския ежедневник  Zeri . \r\nВсе още няма официална дата за това кога гражданите на страната ще излязат на нови избори, но все пак лидерите както на управляващите, така и на опозиционните партии вече провеждат срещи с електората си, дават обещания и изразяват увереност в победата.  \r\nТачи все още не е предприел конкретни стъпки, които биха довели до преодоляване на настоящата ситуация, създадена след оставката на министър-председателя Рамуш Харадинай. Президентът на Косово обаче не изключва възможността за създаване на нова управляваща коалиция като възможен вариант за излизане от кризата.  \r\nКонституцията позволява мандат на нов кандидат за премиер, но президентът не е провел обещаните консултации с основните партии от управляващата коалиция, нито дори с опозицията. \r\n \r\n*** \r\n  Парламентът в Подгорица не прие закона за съжителство на еднополови двойки заради липсата на кворум, съобщава електронното издание на черногорския вестник  Vijesti . \r\nПредложеният закон предвиждаше еднополовите двойки в Черна гора да се ползват със същите права като хетеросексуалните, но без възможност за осиновяване на деца. „За“ гласуваха 38 депутата, а четирима се обявиха „против“.  Народните представители на опозицията не бяха в залата по време на гласуването. За приемането на предложението бяха необходими 81 гласа „за“. \r\nЗаконът конкретно предвижда подкрепа, настойничество и подробно регламентира имуществените отношения между партньорите. Той дава право на двамата партньори право да се наследяват един друг. \r\nПо отношение на правата и задълженията в системата за здравното осигуряване еднополовите партньори имат равни с тези на всички други осигурени лица, както и по отношение на социалните и детските права. \r\nЗаконопроектът не позволява родителство, попечителство, приемна грижа и осиновяване на деца. Издръжката на дете е възможна само ако другият партньор не е жив или няма законно живи роднини, които да я поемат. \r\n \r\n*** \r\n  Гръцката противопожарна служба е получила 24 сигнала за пожари само в рамките на 12 часа, съобщава електронното издание на атинския ежедневник  Kathimerini , като припомня, че температурите в страната продължават да бъдат високи дни дни, а липсата на валежи е допринесла за рисковите условия.  \r\nПовече от 220 пожарникари, 94 коли и четири самолета са били мобилизирани в различни части на страната за борба със стихиите, всяка от които – с различна интензивност. Някои от пожарите може да са резултат от палежи, предупредиха огнеборците, без да навлизат в подробности. \r\nНа фона на прогнозата за повишаване на температурите властите съветват гражданите и туристите да се въздържат от дейности, които биха могли да доведат до пожар, като готвене на открито, заваряване и други дейности, които рискуват появата искри, включително изхвърлянето на фасове от цигари. \r\n \r\n***", "date": "2019.08.01", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/01/2685875/pleven-dvizhenieto-po-pat-ii-11-milkovitsa-somovit-ot-km-196-do-km-206-se-osashtestvyava-v-edna-lenta-poradi-remont.html", "text": "Движението по път II-11 Милковица – Сомовит от км 196+000 до км 206+000 се осъществява в една лента до 9 август. Това съобщиха  за  Радио „Фокус“  Областно пътно управление – Плевен. Причината са частични ремонтни дейности на асфалтовата настилка, като участъкът е сигнализиран с пътни знаци. Пътните настилки са сухи. Максималните температури ще бъдат между 28° и 31°, очакват се превалявания следобед.   \r\nДвижението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 20 август.   \r\nВиолета КРЪСТЕВА", "date": "2019.08.01", "title": "Плевен: Движението по път II-11 Милковица – Сомовит от км 196 до км 206 се осъществява в една лента поради ремонт"}
{"url": "http://www.focus-news.net/news/2019/08/01/2685874/pravoslavnata-tsarkva-otbelyazva-praznika-proizhozhdenie-na-sv-krast.html", "text": "Православната църква отбелязва празника Произхождение на св. Кръст. По този повод с благословението на Негово светейшество Българския патриарх и Софийски митрополит Неофит, в софийския храм \"Честния Кръст Господен\", бул. \"Черни връх\", ще бъде отслужена Архиерейска света Литургия\", предаде репортер на  Агенция „Фокус“ . Тя ще бъде оглавена от Негово преосвещенство Белоградчишки епископ Поликарп - викарий на Софийския митрополит. Началото е от 9.00 часа.  \r\nНикола ПЕТКОВ", "date": "2019.08.01", "title": "Православната църква отбелязва празника Произхождение на св. Кръст"}
{"url": "http://www.focus-news.net/news/2019/08/01/2685876/aleksi-kesyakov-ekspert-po-patna-bezopasnost-zhivotat-sled-katastrofata-za-vsichki-uchastnitsi-v-neya-i-na-tehnite-familii-ryazko-se-promenya.html", "text": "Животът след катастрофата за всички участници в нея и на техните фамилии рязко се променя. Това каза експертът по пътна безопасност Алекси Кесяков в интервю за  Агенция „Фокус“ . „Всички хора могат да се замислят малко повече за живота и здравето – своето и на останалите, и да бъдат внимателни, предпазливи, защото на пътя и здрав човек може за секунда да попадне в събитие, което да му отнеме живота, здравето и свободата“, добави Кесяков. Той каза още, че на пътя не трябва да забравяме, че има два изхода: да стигнем до мястото, към което сме се отправили, или да станем жертва на катастрофа. „Ужасът и мъката, която залива всички, са неописуеми. Променят се човешки съдби, животът вече не е същият“, заяви той. Алекси Кесяков каза още, че трябва да осъзнаваме своите възможности, когато сме на пътя. „В духа на интегрирания подход за безопасна система безопасността на движението е споделена отговорност между участниците в движението и проектантите на системата, които трябва да се съобразяват с два основни принципа, че човек естествено прави грешки и човешкото тяло е лесно се поврежда“, поясни той.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.01", "title": "Алекси Кесяков, експерт по пътна безопасност: Животът след катастрофата за всички участници в нея и на техните фамилии рязко се променя"}
{"url": "http://www.focus-news.net/news/2019/08/01/2685881/sliven-sporten-praznik-se-provede-v-obshtnostniya-tsentar-v-grada.html", "text": "Спортен празник, посветен на децата от първата група към услугата „Допълнителна педагогическа подготовка за повишаване училищната готовност за равен старт в училище”, се проведе в Общностен център-Сливен. Това съобщиха от пресцентъра на  Община Сливен . \r\nОт името на заместник-кмета Пепа Чиликова бяха раздадени грамоти и награди на всички участници. \r\nЕкипът на Общностен център-Сливен, с ръководител Георги Петров, пожелават на бъдещите първокласници много успехи в обширния океан на знанието. \r\nПроект „Предоставяне на интегрирани услуги за ранно детско развитие в Общностен център за деца и семейства-Сливен” е финансиран от Оперативна програма „Развитие на човешки ресурси”, съфинансиран от Европейския съюз чрез Европейския социален фонд.", "date": "2019.08.01", "title": "Сливен: Спортен празник се проведе в Общностния център в града"}
{"url": "http://www.focus-news.net/news/2019/08/01/2685882/sport-machat-na-istinata-za-tsska-e-tazi-vecher-v-osiek.html", "text": "ЦСКА гостува на Осиек днес от 21:45 часа в мач реванш от втория кръг на Лига Европа. След 1:0 в София „червените“ имат известно предимство, но предстои здрава битка срещу коравия хърватски съперник, свеждайки грешките си до минимум. Статистиката е на страната на ЦСКА, който винаги е продължавал напред след победа с 1:0 у дома в първата среща - в 4 от 4 случая досега. \r\nВремето в Осиек тази вечер ще е доста топло, като при старта на мача се очаква температура от 25 градуса. На двубоя ще присъстват около 800 привърженици на ЦСКА. \r\nПобедителят от двойката на 99 % ще играе в 3-ия кръг срещу Зоря Луганск, на който тази вечер му предстои протоколен реванш в Украйна срещу Будучност, след победа с 3:1 в Подгорица.", "date": "2019.08.01", "title": "Спорт: Мачът на истината за ЦСКА е тази вечер в Осиек"}
{"url": "http://www.focus-news.net/news/2019/08/01/2685878/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.08.01", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/08/01/2685880/varna-katastrofa-mezhdu-dva-avtomobila-zatrudnyava-dvizhenieto-po-magistrala-hemus-v-rayona-na-paten-vazel-nevsha-kam-momenta-nyama-danni-za-postradali.html", "text": "Катастрофа между два автомобила затруднява движението по магистрала „Хемус“ преди Варна. Това съобщиха за  Радио „Фокус“ – Варна  от Областната дирекция на МВР в града. По данни на говорителя на полицията Ивана Милева, сигнал за катастрофата е подаден около 09.40 часа. Инцидентът е станал в района на пътен възел „Невша“, в посока към Варна. Все още няма данни за пострадали. В участъка се преминава, но придвижването е затруднено. На място има екип на „Пътна полиция“.  \r\nПо информация на шофьори, пътните настилки в този участък са мокри и хлъзгави. По-рано от Агенция „Пътна инфраструктура“ съобщиха, че заради пътното произшествие, временно се ограничава движението в активната лента на магистралата при км 367. Трафикът се осъществява в изпреварващата лента и се регулира от „Пътна полиция“. Необходимо е шофьорите да се движат с повишено внимание и съобразена скорост. Същевременно, движението в участъка „Повеляново“ – Слънчево продължава да се осъществява двупосочно в лявото платно към Варна поради ремонтни дейности. Трафикът се прехвърля от дясно в ляво платно при км 406+850  и обратно в дясно платно – при км 416+200. Ограничено е качването в посока Варна от пътните възли „Повеляново“ и „Слънчево“. Преминаването на превозните средства се осъществява по път I-2 Русе – Варна. \r\nДиана СТОЕВА", "date": "2019.08.01", "title": "Варна: Катастрофа между два автомобила затруднява движението по магистрала „Хемус“ в района на пътен възел „Невша“, към момента няма данни за пострадали"}
{"url": "http://www.focus-news.net/news/2019/08/01/2685879/kathimerini-mitsotakis-predlaga-zakon-za-predostavyane-na-pravo-na-glas-na-gratskata-diaspora.html", "text": "Лидерът на кабинета в Атина Кириакос Мицотакис заяви, че предоставянето на право на глас на гърците, живеещи в чужбина, ще бъде отделено от новия изборен закон и съвсем скоро – внесено като отделно предложение за обсъждане в парламента, съобщава електронното издание на вестник  Kathimerini . \r\nНовият изборен кодекс, който ще бъде обсъден от политическите партии, няма да включва въпроса за предоставяне на право на глас на гръцката диаспора. Съответното Мицотакис подчерта пред политическата комисия на партията му – „Нова демокрация“. \r\n„Правото на гърците в чужбина да гласуват от мястото си на пребиваване е приоритет и съответната разпоредба ще дойде скоро и независимо, надявам се, че парламентът да се обедини около идеята“.  \r\n \r\n Агенция „Фокус“ припомня: \r\n \r\nОще в опозиция „Нова демокрация“ внесе предложение за за предоставяне на избирателни права на живеещите в чужбина гърци. Правителството на СИРИЗА обаче отказа да разгледа въпроса, като обяви, че той ще бъде дискутиран по-натам.  \r\n \r\n Тереза Герова", "date": "2019.08.01", "title": "Kathimerini: Мицотакис предлага закон за предоставяне на право на глас на гръцката диаспора"}
{"url": "http://www.focus-news.net/news/2019/08/01/2685886/pregled-na-osnovnite-temi-vav-varnenskiya-pechat.html", "text": "„Всички дворни прасета – под ножа!“, е водещото заглавие в днешния брой на вестник  „Черно море“ . От публикацията става ясно, че до края на вчерашния ден всички дворни прасета във Варненска област е трябвало да бъдат умъртвени. Това наложи заповед на областния управител Стоян Пасев по повод писмо от 29-ти юли на министъра на земеделието, храните и горите Десислава Танева. Указаният срок, в който всички частни стопани на нерегистрирани прасета трябваше да вземат мерки, за да се ограничи разпространението на африканската чума, бе до вчера, 31-ви юли.  \r\n„Проверяваме нивото си на грамотност на Алеята на книгата“, става ясно от челната публикация на втора страница. По случай десетото юбилейно издание на „Алея на книгата“ организаторите са подготвили интересно предизвикателство. Всеки, който има желание да тества знанията си по български правопис и пунктуация, може да се подложи на диктовка или да реши езиков тест и да получи съвети от млади учени на БАН за най-често допусканите  грешки. Това каза на среща с журналисти Василка Ванчева, председател на асоциация „Българска книга“.  \r\n„251 деца са обхванати от три безплатни здравни програми“, се посочва в друга публикация. При 89 от тях е установено наднормено тегло по време на прегледи по програмата „Аз успявам”. Дейностите се реализират в „Медицински център за рехабилитация и спортна медицина 1 – Варна” чрез анализиране на телесния състав с апарат „Танита“ в пет степени.   \r\n„В областта 21 души са станали жертва на трафик на хора през 2018 г.“, е водещото заглавие на трета страница. Продължава тенденцията за трафик на бременни жени, които продават бебетата си зад граница. Това каза Димитър Василев – гл. експерт „Секретар на Местната комисия за борба с трафика на хора“, дирекция „Превенции“ в община Варна, на среща с журналисти. По данни на МВР този вид сексуална експлоатация е предимно доброволно предлагана. Сигналите са за жени от ромските махали на Варна, с. Каменар и Провадия, които пътуват до Гърция в напреднала бременност, за да продадат бебетата си там. Профилът им показва, че това са хора с изключително ниско ниво на интелигентност, неграмотни, готови да задоволят битовите си нужди на цената на новородените си деца.", "date": "2019.08.01", "title": "Преглед на основните теми във варненския печат"}
{"url": "http://www.focus-news.net/news/2019/08/01/2685884/gd-granichna-politsiya-intenziven-e-trafikat-na-gkpp-makaza-na-vhod-i-izhod.html", "text": "На ГКПП „Маказа“ на границата с Гърция трафикът е интензивен на вход и изход, по данни към 10.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“.  \r\nПрез граничните пунктове „Златоград“ и „Капитан Петко войвода“ преминаването се осъществява нормално. \r\nНели ГЕРГЬОВСКА", "date": "2019.08.01", "title": "ГД „Гранична полиция“: Интензивен е трафикът на ГКПП „Маказа“ на вход и изход"}
{"url": "http://www.focus-news.net/news/2019/08/01/2685885/rtk-kosovo-rusiya-podkrepya-srabskite-usiliya-za-predotvratyavane-na-chlenstvoto-na-kosovo-v-interpol.html", "text": "Руският посланик в Белград Александър Боцан-Харченко подкрепи усилията на Сърбия да попречи на членството на Косово в Интерпол, предава държавната „Радио и телевизия Косово“ (RTK). \r\nСпоред сръбски медии Боцан-Харченко се е срещнал с министъра на вътрешните работи на западната ни съседка Небойша Стефанович и темата на дискусията им е била именно Косово и членството му в международни организации. Те също така съобщават, че руският посланик е уверил Стефанович, че Москва ще подкрепи Белград за предотвратяване на членството на Прищина в Интерпол, както и във всички други международни организации.", "date": "2019.08.01", "title": "RTK (Косово): Русия подкрепя сръбските усилия за предотвратяване на членството на Косово в Интерпол"}
{"url": "http://www.focus-news.net/news/2019/08/01/2685889/kyustendil-s-kontsert-na-profesionalniya-duhov-orkestar-v-grada-shte-zapochne-kulturnata-programa-kyustendilsko-lyato.html", "text": "С концерт на професионалния духов оркестър в Кюстендил ще започне културната програма „Кюстендилско лято”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Тази година културните събития ще се състоят по традиция на сцена „Арката” на площад „Велбъжд”. Първият концерт е от 20.00 часа. Професионалният духов оркестър ще има концерти всяка четвъртък вечер в посочения час. Програмата предвижда и филмови прожекции на открито. За 3 август е предвиден концерт  на „Desy Live Band”, а на 30 август ще се състои рок концерт на група „The Cardinal”. Община Кюстендил е подготвила и концерт на „Yako Trio”, Гърция. Той ще се състои на 31 август. Началният час на концертите е 21.00 ч. \r\nВенцеслав ИЛЧЕВ", "date": "2019.08.01", "title": "Кюстендил: С концерт на професионалния духов оркестър в града ще започне културната програма „Кюстендилско лято”"}
{"url": "http://www.focus-news.net/news/2019/08/01/2685887/dobrich-predstoi-obshtinata-da-kandidatstva-po-protsedura-za-podbor-na-proektni-predlozheniya-rehabilitatsiya-i-modernizatsiya-na-obshtinska-infrastruktura.html", "text": "Предстои общината да кандидатства по процедура за подбор на проектни предложения „Рехабилитация и модернизация на общинска инфраструктура”. При тази процедура допустими бенефициенти са общините, като бюджетът на процедурата, включително национално съфинансиране за всички проекти е в размер на  8 200 000 евро, предаде кореспондентът на  Радио „Фокус” – Варна . В сегашния програмен период  проекти за близо 33 млн. евро ще бъдат финансирани по Програмата „Възобновяема енергия, енергийна ефективност и енергийна сигурност“, чиито официален старт бе даден на 22 май тази година. Бюджетът е увеличен двойно в сравнение с предишния програмен период, когато бенефициентите са разполагали с 15.6 млн. евро. С предвидените средства ще бъдат финансирани дейности за улично осветление, оползотворяване на геотермална и хидро - енергия, енергийна ефективност в сградите и други. След проведени срещи и кореспонденция между Община град Добрич и International Development Norway, с представител Андерс Столан, има подадено писмо за бизнес намерения от страна на бъдещият норвежки партньор. Планираните основни дейности по проектното предложение са свързани с инженеринг (проектиране, изпълнение на СМР дейности по УО и упражняване на авторски надзор); строителен надзор; информация и публичност на проекта; неговото управление; одит и експертен обмен. Програмата „Възобновяема енергия, енергийна ефективност и енергийна сигурност“ се финансира от Финансовия механизъм на Европейското икономическо пространство 2014 – 2021 г. В предишния програмен период Община град Добрич беше успешен бенефициент и изпълни проект „Енергийна ефективност в отоплителните инсталации на Детска Градина № 10 „Слънчице“ и Комплекс за социални услуги в град Добрич“ на стойност 415 000 лв. Финансовата помощ бе 100%. \r\nЖулиета НИКОЛОВА", "date": "2019.08.01", "title": "Добрич: Предстои общината да кандидатства по процедура за подбор на проектни предложения „Рехабилитация и модернизация на общинска инфраструктура”"}
{"url": "http://www.focus-news.net/news/2019/08/01/2685892/kardzhali-obrazuvano-barzo-proizvodstvo-mazh-upravlyaval-mps-s-307-promila-alkohol-v-oblastniya-grad.html", "text": "Образувано бързо производство мъж, управлявал МПС с 3.07 промила алкохол в Кърджали около 02.30 часа тази нощ. Това съобщиха от  ОДМВР-Кърджали .", "date": "2019.08.01", "title": "Кърджали: Образувано бързо производство мъж, управлявал МПС с 3.07 промила алкохол в областния град"}
{"url": "http://www.focus-news.net/news/2019/08/01/2685891/druzhestvata-na-chez-sa-sred-nay-golemite-kompanii-v-balgariya-spored-prestizhna-klasatsiya.html", "text": "За поредна година дружествата на ЧЕЗ в България са сред най-големите български компании и в топ 20 на лидерите в българската енергетика, според престижната класация „Капитал 100“ на медията за бизнес и финансова информация „Капитал“. Това съобщиха от пресцентъра на  ЧЕЗ . \r\nОсновен критерий за попадане в класацията е общият размер на приходите за 2018 г. Като втори показател на дейността на фирмата е включен и нетният финансов резултат след данъчно облагане. Класацията е представителна за над 95% от големите български дружества с годишни приходи над 80 млн. лева. \r\nЛидерът сред търговците на електроенергия на свободния пазар - „ЧЕЗ Трейд България“ ЕАД, се изкачи в генералната класация на 32-ро място от 50-то през 2017 г. и достигна 8 място в секторната подредба на най-големите енергийни дружества. Доставчикът на електроенергия за над 2 млн. клиенти - „ЧЕЗ Електро България“ АД, зае 45-то място в общата подредба и 10-та позиция сред най-големите енергийни компании, а дружеството, което стопанисва най-голямата електроразпределителна мрежа в страната – „ЧЕЗ Разпределение България“ АД, са нареди на 70-то място сред най-големите български фирми и на 15-та позиция сред лидерите в сектора. \r\nЧЕЗ работи в България от близо 15 години и е един от най-големите инвеститори в енергетиката. От стъпването си на българския пазар компанията е внесла в икономиката общо 2,99 млрд. лева – инвестиции, дивиденти, данъци и осигуровки, от които 1,26 млрд. лева са инвестиции, вложени в модернизиране и разширяване на мрежите, в подобряване на обслужването и в производство. ЧЕЗ е и един от най-големите работодатели в България, осигурявайки работа на близо 4000 души и на десетки български компании в сферата на услугите.", "date": "2019.08.01", "title": "Дружествата на ЧЕЗ са сред най-големите компании в България според престижна класация"}
{"url": "http://www.focus-news.net/news/2019/08/01/2685883/makedonskiyat-premier-zoran-zaev-posreshtna-balgarskiya-si-kolega-boyko-borisov-v-skopie.html", "text": "Македонският премиер Зоран Заев посрещна българския си колега Бойко Борисов във Владата на Република Северна Македония в Скопие, предаде  специалният пратеник на Агенция и Радио „Фокус“ . Към този час започва двустранната среща между двамата. На нея ще обсъдят напредъка на сътрудничеството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. В столицата на Република Северна Македония Бойко Борисов ще проведе среща и с президента Стево Пендаровски. В Дойран двамата премиери Бойко Борисов и Зоран Заев ще открият възстановения паметник на полковник Константин Каварналиев. \r\nВеселка ИВАНОВА", "date": "2019.08.01", "title": "Македонският премиер Зоран Заев посрещна българския си колега Бойко Борисов в Скопие"}
{"url": "http://www.focus-news.net/news/2019/08/01/2685893/afp-v-es-nyama-konsensus-za-naslednik-na-kristin-lagard-v-mvf.html", "text": "Европейският съюз все още не е постигнал консенсус за кандидат, който да замести Кристин Лагард като директор на Международния валутен фонд (МВФ), предава  AFP , като се позовава на информация от Министерството на финансите в Париж. \r\n„На този етап, въпреки че имената на някои кандидати събират повече подкрепа от други, все още няма консенсус около едно име\", подчертаха от френското финансово министерство, което обеща да положи усилия да намери кандидат до края на юли. \r\nПостът на управляващ директор на МВФ е запазен за европеец, докато Световната банка се ръководи от американец, припомня агенцията. \r\n \r\n Тереза Герова", "date": "2019.08.01", "title": "AFP: В ЕС няма консенсус за наследник на Кристин Лагард в МВФ"}
{"url": "http://www.focus-news.net/news/2019/08/01/2685888/veliko-tarnovo-5-godishnata-viktoriya-pantileeva-ot-svishtov-otkriva-devetoto-izdanie-na-natsionalniya-festival-folkloren-izvor-v-selo-tsarevets.html", "text": "5-годишната Виктория Пантилеева от Свищов открива деветото издание на Националния фестивал „Фолклорен извор“, който се провежда в село Царевец. Събитието започва днес и ще продължи до 4 август включително, каза за  Радио „Фокус“ – Велико Търново  кметът на Свищов и председател на фестивала Генчо Генчев. Официалното начало на програмата ще бъде поставено в 11.00 часа, а изпълненията продължават до вечерта. Финал на първия ден ще поставят ансамбли от Република Северна Македония и Република Кипър, които ще се качат на сцената около 21.00 часа.  Атрактивни концерти организаторите предвиждат и за останалите вечери. Имената на всички състави и индивидуални изпълните, които ще се изявяват в дните до неделя, можете да откриете на интернет страницата на събитието. \r\nЗа първи път в рамките на фестивала ще се проведе официална научна проява – кръгла маса под надслов „Традициите днес – мостове през границите“. Тя ще се състои на 2 август в Центъра за култура, образование и отдих в село Царевец, който бе изграден с финансиране по трансграничния проект „Традиция и танци – мост над река Дунав“ . \r\nДругата новост е надпреварата за духови оркестри, която също ще е в петък – на 2 август. В нея ще участват 15 състава. \r\nЕдин от специалните гости на „Фолклорен извор 2019“ ще бъде ансамбъл „Зорница“ от София. \r\nУчастие през тази година взимат над 5500 човека от цялата страна.  Ансамблите са 400. \r\nЛуиза ТРАНЧЕВА", "date": "2019.08.01", "title": "Велико Търново: 5-годишната Виктория Пантилеева от Свищов открива деветото издание на Националния фестивал „Фолклорен извор“ в село Царевец"}
{"url": "http://www.focus-news.net/news/2019/08/01/2685894/gd-granichna-politsiya-trafikat-na-gkpp-kapitan-andreevo-e-silno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на границата с Република Турция е силно интензивен на изход за товарни автомобили. Това съобщиха от  ГД „Гранична полиция“ . Интензивен е трафикът и на ГКПП \"Калотина\" на границата с Република Сърбия и на ГКПП \"Кулата\" и ГКПП \"Маказа\" на границата с Република Гърция на вход и изход, както и на ГКПП \"Дунав мост-Русе\" на границата с Румъния - на изход за товарни автомобили. \r\nНа границата с Република Северна Македония трафикът е нормален на всички гранични контролно-пропускателни пунктове.", "date": "2019.08.01", "title": "ГД „Гранична полиция“: Трафикът на ГКПП \"Капитан Андреево\" е силно интензивен на изход за товарни автомобили"}
{"url": "http://www.focus-news.net/news/2019/08/01/2685895/veliko-tarnovo-sluzhiteli-na-rayonno-upravlenie-na-mvr-svishtov-sa-otkrili-predmeti-s-istoricheska-stoynost-i-oborudvane-za-imanyarska-deynost-zadarzhani-sa-dvama-mazhe.html", "text": "Служители на Районно управление на МВР-Свищов са открили предмети с историческа стойност и оборудване за иманярска дейност. Задържани са двама мъже, работата по образуваното досъдебно производство продължава под наблюдението на прокуратурата. Това съобщиха от пресцентъра на  МВР . \r\nВчера, около 18.00 ч. в района на с. Козловец полицейски служители спрели за проверка лек автомобил, управляван от 49-годишен местен жител. С него пътувал и 51-годишен мъж от Свищов. В хода на инспекцията униформените  установили в колата металотърсачи, лопати, монетовидни и метални предмети и фрагменти, първоначално датирани от римската и османската епохи. Последвали претърсвания на адресите на двамата мъже, където били открити още аналогични премети, иззети са и 9 бойни патрона.  \r\nПо случая е започнато досъдебно производство, в рамките на което, под наблюдението на прокуратурата, ще се установява и документира  престъпната дейност на двамата задържани.", "date": "2019.08.01", "title": "Велико Търново: Служители на Районно управление на МВР-Свищов са открили предмети с историческа стойност и оборудване за иманярска дейност, задържани са двама мъже"}
{"url": "http://www.focus-news.net/news/2019/08/01/2685890/sitel-makedoniya-zaev-posreshtna-borisov-s-nay-visoki-darzhavni-i-voenni-pochesti.html", "text": "Министър-председателят на България Бойко Борисов, който пристигна в Скопие за отбелязване на Илинден и втората годишнина от договора за добросъседство, бе посрещнат от македонския си колега Зоран Заев пред сградата на правителството с най-високи държавни и военни почести, предава телевизионният канал  „Сител“ . \r\nДвамата министър-председатели и делегациите ще проведат оделни срещи, на които ще обсъдят напредъка в сътрудничеството в двустранен и многостранен план. Заев и Борисов ще дадат съвместна пресконференция, след което ще посетят църквата „Св. Спас“, за да се поклонят и положат венци на гроба на Гоце Делчев. \r\nВ Скопие Борисов ще се срещне и с държавния глава Стево Пендаровски, след което ще посети Дойран за полагане на венци пред паметника на полковник Константин Каварналиев. \r\n \r\n Тереза Герова", "date": "2019.08.01", "title": "„Сител“ (Македония): Заев посрещна Борисов с най-високи държавни и военни почести"}
{"url": "http://www.focus-news.net/news/2019/08/01/2685896/dobrich-nyakolko-rayona-v-grada-sa-s-narusheno-vodosnabdyavane-poradi-otstranyavane-na-avarii.html", "text": "Няколко района в Добрич са с нарушено водоснабдяване поради отстраняване на аварии - ул. „Сан Стефано“ 1, ул. „Чайка“, ул. „Албена“ и бул. „Трети март“ до кръговото за местността „Кобаклъка“, по информация на ВиК - Добрич, предаде кореспондент на  Радио „Фокус” .  \r\nВ областта също се отстраняват аварии, което е причина за нарушено водоподаване в Район Добрич-селска - с. Стефаново, с. Ловчанци и с. Карапелит, в Район Балчик - с. Царичино и с. Тригорци, в Район Каварна  - ул. „България“ в морския град и с. поручик Чунчево, и в Район Шабла - ул. „Лозенец“ в морския град.  \r\nЖулиета НИКОЛОВА", "date": "2019.08.01", "title": "Добрич: Няколко района в града са с нарушено водоснабдяване поради отстраняване на аварии"}
{"url": "http://www.focus-news.net/news/2019/08/01/2685897/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Красново, Ново село, Ведраре, Патриарх Евтимово и Червен. Очаква се възстановяването на нормалното водоподаване към абонатите в засегнатите населени места да се случи до края на работния ден. \r\nС нарушено водоподаване са също живущите в района на улиците „Ибър“, „Ген. Гурко“ и „Стойчо Мошанов“ в град Пловдив. \r\nТони МИХАЙЛОВ", "date": "2019.08.01", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2019/08/01/2685899/burgas-politseyski-patrul-s-trinoga-kamera-e-razpolozhen-na-izhoda-na-selo-lozenets-v-posoka-burgas.html", "text": "Полицейски патрул с тринога камера е разположен на изхода на с.ело Лозенец в посока Бургас, предаде репортер на  Радио „Фокус“-Бургас . \r\nДеница ДИМИТРОВА", "date": "2019.08.01", "title": "Бургас: Полицейски патрул с тринога камера е разположен на изхода на село Лозенец в посока Бургас"}
{"url": "http://www.focus-news.net/news/2019/08/01/2685900/dva-slabi-trusa-sa-registrirani-na-teritoriyata-na-stranata.html", "text": "Два слаби труса са регистрирани на територията на страната. Това сочи справка на сайта на  НИГГГ . Първото земетресение е регистрирано в 09.34 часа тази сутрин край пазарджишкото село Главиница с магнитут 2,3 и дълбочина 2 км. Вторият трус е от 10.44 часа край Кресна на границата със Северна Македония с магнитут 2,3. Няма данни да са нанесени материални щети.  \r\nНадежда ИВАНОВА", "date": "2019.08.01", "title": "Два слаби труса са регистрирани на територията на страната"}
{"url": "http://www.focus-news.net/news/2019/08/01/2685901/a1-on-makedoniya-za-osem-mesetsa-sarbiya-e-zagubila-260-miliona-evro-zaradi-kosovskite-mita.html", "text": "За осем месеца Сърбия е загубила 260 млн. евро заради 100-процентовите мита, които властите в Прищина наложиха за вноса в страната. Това обяви министърът на търговията на западната ни съседка Расим Ляич пред белградски ежедневник, предава скопската електронна медия  A1 On . \r\n„Това са директни финансови загуби, но дългосрочните щети ще бъдат още по-големи, тъй като нашите предприемачи може трайно да загубят този пазар“, поясни Ляич. \r\nПрищина въведе митата за сръбските стоки на 21 ноември миналата година, припомня медията. Припомня се, че оттогава насам Гърция увеличи трикратно износа си към Косово; Унгария, България, Словения и Хърватия – с 2,5 пъти, а Македония – с 50%. \r\n  \r\n Тереза Герова", "date": "2019.08.01", "title": "A1 On (Македония): За осем месеца Сърбия е загубила 260 милиона евро заради косовските мита"}
{"url": "http://www.focus-news.net/news/2019/08/01/2685903/sport-ludogorets-izliza-za-parva-pobeda-v-evropa-prez-noviya-sezon.html", "text": "Лудогорец ще излезе доста офанзивно настроен тази вечер от 20:30 часа срещу Валур в двубоя реванш от втория квалификационен кръг на Лига Европа. През тази кампания Лудогорец все още няма победа в турнирите. Тимът напусна Шампионската лига още на първото стъпало след две загуби от унгарския първенец Ференцварош - 1:2 в Будапеща и 2:3 в Разград. В мача от втория квалификационен кръг на Лига Европа не успя да победи Валур като гост – равенство 1:1 в Рейкявик.  \r\nПри класиране в следващата фаза шампионите ще срещнат уелския „Дъ Ню Сейнтс“.", "date": "2019.08.01", "title": "Спорт: Лудогорец излиза за първа победа в Европа през новия сезон"}
{"url": "http://www.focus-news.net/news/2019/08/01/2685902/stara-zagora-obshtinata-organizira-spetsialni-kontserti-za-lyubitelite-na-muzikata-na-novata-stsena-fontani-na-tsentralniya-ploshtad.html", "text": "Община Стара Загора организира специални концерти за любителите на музиката на новата сцена „Фонтани“ на централния площад. Това съобщиха от пресцентъра на  Общината . От 20.00 часа на 3 август ще се проведе концерт под надслов „Под небето на Париж“ с участието на Надя Тончева - вокал и Любомир Толумбаджиев – цигулка, Петър Койчев – китара, Момчил Ангелов – китара, Христо Минчев – бас китара. \r\nНадя Тончева е изпълнител, пианист, аранжор, преподавател по поп и джаз пеене в Националното училище за музикални и сценични изкуства „Христина Морфова“. Солист и диригент на  музикалната емблема на Стара Загора Вокална група „Траяна“. През последните години активно присъства на българската  и европейска концертна и клубна  джазова сцена. Артистичен директор на „Джаз фест  Казанлък“, организатор на  Младежка джаз сцена и Конкурс за млади джаз изпълнители в Стара Загора. За своя принос към българската култура през 2016 година е отличена с почетен знак „Златен век” на Министерството на културата. Изключителен талант с диапазона на гласа  четири октави.  \r\nЛюбомир Толумбаджиев – цигулка, Петър Койчев – китара, Момчил Ангелов – китара,  Христо Минчев –бас китара – „Hot Club de Plovdiv“-  струнен квартет от Пловдив, ориентиран към корените на циганския джаз и автентичното джипси джазово звучене характерно за 30- те години на 20 век. Групата е сформирана през 2013 г., с много фестивални и клубни изяви в страната и чужбина. \r\nВ съботната вечер, 3 август, жителите и гостите на Стара Загора  ще се насладят на популярни френски шансони от репертоара на Едит Пиаф, нова френска музика на очарователната Заз, музика от репертоара на френския композитор  Джанго Райнхарт, в стил Джипси джаз стандарт популярен  през 30-те години на 20 век.   \r\nОт 20.00 часа на 7 август ще се проведе концерт под надслов „Музикални спомени“ с участието на Надя Тончева – вокал, Павел Цонев – пиано, Димитър Вакарелов – китара, Христо Минчев - бас китара и Кристиян Желев - барабани. \r\nМузикален коктейл от спомени обединява концертната програма на 7 август, сряда. Надя Тончева ще зареди августовската вечер с латино емоция и стил. Ще прозвучат мелодии от репертоара на Глория Естефан, Розана, Шер. С красота и финес, певицата и сборна формация от старозагорски и пловдивски  музиканти ще ни върнат назад в годините с песни на Лили Иванова, Мими Николова и много други обичани български изпълнители.", "date": "2019.08.01", "title": "Стара Загора: Общината организира специални концерти за любителите на музиката на новата сцена „Фонтани“ на централния площад"}
{"url": "http://www.focus-news.net/news/2019/08/01/2685898/reuters-sasht-nalozhiha-sanktsii-sreshtu-zarif-prezidentat-na-iran-gi-opredeli-kato-detinski.html", "text": "Президентът на Иран Хасан Роухани обвини САЩ в „детинско поведение“ по повод наложените от Вашингтон санкции срещу първия дипломат на Техеран Мохамад Джавад Зариф, предава  Reuters. \r\nРухани обвини САЩ, че прибягват до детинщини. „Всеки ден твърдят: „Искаме да говорим, без предварителни условия\", и след това санкционират външния министър\", отбеляза държавният глава на Иран, като добави, че Вашингтон е „загубил силата на рационалната мисъл“.  \r\nСанкциите блокират всякакво имущество или интереси, които Джавад Зариф има в САЩ, макар иранският външен министър да твърди, че няма такива, подчерта агенцията в друг материал по темата.", "date": "2019.08.01", "title": "Reuters: САЩ наложиха санкции срещу Зариф, президентът на Иран ги определи като „детински“"}
{"url": "http://www.focus-news.net/news/2019/08/01/2685908/obshtinskoto-rakovodstvo-na-pp-gerb-blagoevgrad-shte-provede-nominatsionno-obshtinsko-sabranie-vav-vrazka-s-podgotovkata-za-mestni-izbori-2019-g.html", "text": "Общинското ръководство на ПП ГЕРБ – Благоевград ще проведе номинационно общинско събрание във връзка с подготовката за Местни избори 2019 г. Това съобщиха от пресцентъра на  ПП ГЕРБ – Благоевград . То ще се състои от 17.30 часа в Колежа по икономика и мениджмънт. Предварителния дневен ред включва три точки – за номинации за кметове на кметства; за номинации за общински съветници, за номинации за кмет на община.", "date": "2019.08.01", "title": "Общинското ръководство на ПП ГЕРБ – Благоевград ще проведе номинационно общинско събрание във връзка с подготовката за Местни избори 2019 г."}
{"url": "http://www.focus-news.net/news/2019/08/01/2685905/dobrich-okrazhnata-prokuratura-predade-na-sad-36-godishen-mazh-za-prichinena-tezhka-telesna-povreda-dovela-do-smartta-na-kolegata-mu.html", "text": "36-годишният Мирослав М. е предаден на съд с обвинителен акт на Окръжната прокуратура в Добрич за причиняване по непредпазливост смъртта на свой колега вследствие на умишлено нанесена тежка телесна повреда. Престъплението по член 124, ал. 1 от Наказателния кодекс се  наказва с лишаване от свобода от 3 до 12 години. Това съобщиха от  Апелативна прокуратура - Варна . \r\nПодсъдимият и пострадалият Веселин работели в рафинерия за преработка на етерични масла. Двамата били и приятели. На 29 април 2018 г., след като получили заплатите си, се срещнали в магазина, където отишли да платят вересиите от натрупаните през месеца покупки. Почерпили се с ракия и се уговорили вечерта Веселин да отиде на гости в семейството на Мирослав. \r\nОколо 19 часа той пристигнал в дома на приятеля си. Мирослав и съпругата му се скарали и в яда си той я ударил. Заради скандала Веселин решил да си тръгне, като направил забележка на сърдития съпруг да не се кара с жена си.  Заради забележката Мирослав ударил с юмрук приятеля си в лявото око, а след това с глава нанесъл удар, който попаднал в областта на носа на Веселин. Мъжът паднал на циментовата настилка пред входната врата. Малко по-късно успял да се качи на велосипеда си и се прибрал в рафинерията, където живеел в помещението на пазача.   \r\nНа 30 април сутринта пред портала на рафинерията дошъл мъж. Там се засякъл с Мирослав и жена му, като им обяснил, че не може да се свърже с пазача. Звънял му по телефона, звукът се чувал от вътрешността на помещението, но Веселин не се показвал. Тогава Мирослав влязъл през прозорец в стаята на пазача и открил приятеля си на земята с насинени и подути очи, с наранявания по лицето. Повикан бил братът на пострадалия, който решил, че Веселин е пиян, и го прибрал в дома си. Там бил посетен от полицейски служител, пред когото пострадалият съобщил, че е бит от Мирослав. Подсъдимият признал за боя пред работодателя си и други колеги. Вината си той признал и пред разследващите по образуваното досъдебно производство.  \r\nСлед като състоянието на Веселин не се подобрявало, той бил транспортиран до болницата в Добрич и опериран по спешност. Лекарите от неврохирургията установили, че Веселин е с кръвоизлив и контузия в мозъка. Въпреки положените грижи и оказаната медицинска помощ пострадалият починал на 7 май 2018 г. в болницата. Съдебномедицинската експертиза сочи като причина за смъртта тежката черепно-мозъчна травма от контузита на главния мозък.  \r\nПредстои делото срещу 36-годишния Мирослав М. да бъде насрочено за разглеждане в Добричкия окръжен съд.", "date": "2019.08.01", "title": "Добрич: Окръжната прокуратура предаде на съд 36-годишен мъж за причинена тежка телесна повреда, довела до смъртта на колегата му"}
{"url": "http://www.focus-news.net/news/2019/08/01/2685909/veliko-tarnovo-dvizhenieto-po-pat-i-3-gorna-studena-peychinovo-v-rayona-na-s-maslarevo-se-osashtestvyava-v-edna-lenta-poradi-katastrofa.html", "text": "Движението по път I-3 Горна Студена – Пейчиново в района на с. Масларево се осъществява временно в една лента, двупосочно поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . Трафикът се регулира от \"Пътна полиция\". От АПИ съветват шофьорите да се движат с повишено внимание и съобразена скорост.", "date": "2019.08.01", "title": "Велико Търново: Движението по път I-3 Горна Студена – Пейчиново в района на с. Масларево се осъществява в една лента поради катастрофа"}
{"url": "http://www.focus-news.net/news/2019/08/01/2685907/dobrich-sadat-globi-evromangan-zaradi-neosnovatelno-prichineno-otlagane-na-delo-obrazuvano-po-iskove-za-otkrivane-na-proizvodstvo-po-nesastoyatelnost-na-druzhestvoto.html", "text": "Окръжният съд в Добрич (ДОС) наложи три глоби от по 1200 лева на „Евроманган“ЕАД - село Църква, община Балчик, съобщиха от пресцентъра на ДОС. Глобите са заради неизпълнени разпореждания на съда по дело, образувано по искове за откриване на производство по несъстоятелност на „Евроманган“ЕАД. Дружеството не е представило в срок изискани от съда документи, необходими за изготвяне на съдебно-счетоводна експертиза, поради което е станало причина за неоснователно отлагане на делото. Постановените глоби могат да бъдат обжалвани в едноседмичен срок. Производството по делото е образувано по молби, внесени в началото на тази година от Изпълнителна агенция „Главна инспекция по труда“ - София и „Енерго Про Продажби“ АД - Варна заради неизплатени трудови възнаграждения на работници и непогасени задължения за доставка на електроенергия. Двата иска се разглеждат в едно производство, след като Окръжният съд прецени, че са налице законовите предпоставки за служебното им съединяване. В молбата на Изпълнителна агенция „Главна инспекция по труда“ се посочва, че дружеството, в качеството му на работодател, не е изплатило трудовите възнаграждения към най-малко една трета от работниците и служителите му за повече от два месеца. На това основание се иска да бъде установена неплатежоспособността на „Евроманган“ и да се открие производство по несъстоятелност. „Енерго Про Продажби”АД твърди, че към момента на подаване на молбата ответникът има непогасени задължения в общ размер на 64 986.38 лева. Доставчикът на електроенергия иска Окръжният съд да постанови решение, с което да открие производство по несъстоятелност на „Евроманган”ЕАД поради неплатежоспособност и свръхзадълженост. Следващото заседание по делото е насрочено за 10 септември, от 10.00 часа.", "date": "2019.08.01", "title": "Добрич: Съдът глоби „Евроманган“ заради неоснователно причинено отлагане на дело, образувано по искове за откриване на производство по несъстоятелност на дружеството"}
{"url": "http://www.focus-news.net/news/2019/08/01/2685906/enver-hodzhay-sarbiya-se-prevrashta-v-troyanski-kon-na-rusiya-na-balkanite.html", "text": "Според Енвер Ходжай, вицепредседател на Демократическата партия на Косово (ДКП) и напускащ поста вицепремиер на Косово, Сърбия се превръща в троянски кон на Русия на Балканите. Съответното Ходжай сподели в съобщение в  социалната мрежа „Туитър“. \r\nПо повод информацията за новите доставки от Русия на въоръжение за Сърбия, Ходжай отбеляза: „Страна, отговорна за геноцид и четири войни на Балканите, харчи най-много за закупуване на оръжие, най-вече от Русия. Това е ясен сигнал за разрушителните намерения на Сърбия да служи като троянски кон на Москва на Балканите“.  \r\n \r\n Тереза Герова", "date": "2019.08.01", "title": "Енвер Ходжай: Сърбия се превръща в троянски кон на Русия на Балканите"}
{"url": "http://www.focus-news.net/news/2019/08/01/2685904/pernik-oblastniyat-upravitel-irena-sokolova-iziska-informatsiya-za-predprietite-merki-ot-obshtina-tran-sreshtu-afrikanskata-chuma-po-svinete.html", "text": "Областния управител на Перник Ирена Соколова се срещна с кмета на Община Трън Цветислава Цветкова, с която обсъдиха съвместните действия и предприетите мерки срещу африканската чума по свинете (АЧС) в пограничния край. това съобщиха от  Областната администрация . \r\nВ района попада ГКПП „Стрезимировци” и се явява външна граница на Европейския съюз, откъдето всекидневно се осъществява трансфер на влизане и излизане на превозни средства.  \r\nЦветкова представи обстойно пред Соколова решенията от провелата се вчера Общинска епизоотична комисия и поетите ангажименти по неразпространението на АЧС.  \r\nОсобено важно е да се знае, че във връзка с превантивните мерки, се налага 24-часов контрол и проверка на моторни превозни средства и ремаркета в посока град Трън. Дейностите ще се осъществат съвместно между Районно управление на МВР-Трън и Гранична полиция. Проверителен пункт ще следи за превозвани стоки, фураж, животни, меса и др.  \r\nЦветкова направи обобщение пред областния управител, че членовете на Общинската епизоотична комисия, са излезли със становище за проверка и обход, заедно с представител на Областна дирекция по безопасност на храните-Перник, на пазари и тържища на открито. По думите й тези места крият потенциална опасност от проникване и пренос на заболяването.", "date": "2019.08.01", "title": "Перник: Областният управител Ирена Соколова изиска информация за предприетите мерки от община Трън срещу африканската чума по свинете"}
{"url": "http://www.focus-news.net/news/2019/08/01/2685910/blagoevgrad-obshtinata-zapochva-tretirane-sreshtu-komari-i-muhi.html", "text": "Започва обработване на тревните площи и терените около водните басейни в Благоевград срещу комари и мухи. Това съобщиха от пресцентъра на  Общината . Третирането ще се извърши посредством пръскане на специални препарати в нощните часове на 3 и 4  август (събота и неделя), при подходящи метеорологични условия. \r\n В парковете „Бачиново“ и „Ловен дом“ е предвидено опушване срещу комари.  \r\nИ двата метода са абсолютно безопасни за хората, а препаратите, които ще бъдат използвани са одобрени от Министерство на здравеопазването.  \r\nДнес и утре се извършва и дезинфекция на съдовете за битови отпадъци.Те ще бъдат измити със специални препарати, терените около контейнерите също ще бъдат почистени.  \r\nДейността се извършва всяка година през летните месеци, за да бъдат премахнати неприятните миризми.", "date": "2019.08.01", "title": "Благоевград: Общината започва третиране срещу комари и мухи"}
{"url": "http://www.focus-news.net/news/2019/08/01/2685911/api-vazstanoveno-e-dvizhenieto-pri-km-367-na-am-hemus-v-posoka-varna.html", "text": "Възстановено е движението при км 367 на АМ \"Хемус\" в посока Варна. Това съобщиха от  пресцентъра на Агенция \"Пътна инфраструктура\" .", "date": "2019.08.01", "title": "АПИ: Възстановено е движението при км 367 на АМ \"Хемус\" в посока Варна"}
{"url": "http://www.focus-news.net/news/2019/08/01/2685913/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.08.01", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/01/2685915/veliko-tarnovo-edin-chovek-e-postradal-v-katastrofa-na-patya-byala-pleven-v-rayona-na-selo-maslarevo-dvizhenieto-e-zatrudneno.html", "text": "Катастрофа с пострадал затруднява движението по пътя Бяла – Плевен, в района на разклона за село Масларево. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Инцидентът е станал между лек и товарен автомобил. По първоначална информация има един пострадал човек. Трафикът в района се регулира от полицейски служители и се осъществява в едната лента. Водачите, пътуващи по това направление, да преминават през мястото на инцидента с повишено внимание. \r\n \r\nЛуиза ТРАНЧЕВА", "date": "2019.08.01", "title": "Велико Търново: Един човек е пострадал  в катастрофа на пътя Бяла – Плевен, в района на село Масларево, движението е затруднено"}
{"url": "http://www.focus-news.net/news/2019/08/01/2685916/dvadeset-sluzhiteli-na-nkzhi-byaha-otlicheni-po-povod-denya-na-zheleznicharya.html", "text": "По традиция Денят на железничаря се отбелязва през първата неделя на месец август. По този повод  генералният  директор на ДП „Национална компания „Железопътна инфраструктура“ инж. Красимир Папукчийски награди изявили се служители на предприятието, съобщиха от пресцентъра на  компанията . „За проявен висок професионализъм, компетентност, добър пример за отговорно и съвестно изпълнение на служебните задължения“ бяха отличени с грамота: \r\n Соня Костадинова – ръководител движение гара Бяла; \r\n Добри Божков – стрелочник/постови гара Аспарухово; \r\n Галя Панайотова – ръководител движение гара Михайлово; \r\n Венцислав Петков – началник гара Лакатник; \r\n Юри Тодоров – ръководител движение гара Шивачево; \r\n Смаил Юсеинов – стрелочник/прелезопазач гара Сахране; \r\n Трендафил Златков – ръководител движение гара Сливница; \r\n Наталия Григорова – ръководител движение гара Мездра-юг; \r\n Стоянка Тодорова – ръководител движение гара Змейово; \r\n Валери Андреев – началник обединен железопътен участък Драгоман, ЖПС София; \r\n Николай Симеонов – началник обединен железопътен участък Мездра, ЖПС Враца; \r\n Димитър Кабаиванов – техник транспортно строителство железопътен участък Димитровград, ЖПС Пловдив; \r\n Руско Господинов – контрольор железен път и съоръжения, ЖПС Бургас; \r\n Румен Йорданов – кантонер железопътен участък Горна Оряховица, ЖПС Горна Оряховица; \r\n Марин Панайотов – контрольор железен път и съоръжения, ЖПС Горна Оряховица; \r\n Румен Петков – контрольор железен път и съоръжения, ЖПС Шумен; \r\n Илия Тасков – началник подрайон / Енергоразпределителен-Илиянци; \r\n Валентин Попов – началник подрайон / Енергоразпределителен-Сливен; \r\n Венцислав Цонков – техник електрически системи / Енергоразпределителен-Мездра. \r\n \r\nПо случай 80 години от създаването си и професионалния празник за цялостната си дейност беше отличен и Центърът за професионална квалификация към НКЖИ, който от десетилетия подготвя кадри за дейностите по развитието, ремонта, поддържането и експлоатацията на железопътната инфраструктура.  \r\nВ приветственото слово на генералния директор на НКЖИ инж. Красимир Папукчийски се казва: „За мен е особена чест да принадлежа към професионална общност от хора, обединени от опит, идеи и решения, които знаят как да върнат железничарската професия там, където винаги е била – символ на сигурност, отговорност и професионализъм.  \r\nПозволете ми, на нашия професионален празник, да ви благодаря за всеотдайността и професионализма, които влагате в изпълнението на ежедневните си служебни задължения. Да ви благодаря, че като служители на НКЖИ вие ежедневно работите за голямата ни цел – да върнем страната ни на железопътната карта на Европа като държава с модернизирана, сигурна и бърза жп инфраструктура.“", "date": "2019.08.01", "title": "Двадесет служители на НКЖИ бяха отличени по повод Деня на железничаря"}
{"url": "http://www.focus-news.net/news/2019/08/01/2685918/aleksi-kesyakov-ekspert-po-patna-bezopasnost-nad-3000-patnitsi-na-godinata-stavat-zhertvi-na-katastrofi-i-proizshestviya.html", "text": "Над 3000 пътници на годината стават жертви на катастрофи и произшествия. Това каза експертът по пътна безопасност Алекси Кесяков в интервю за  Агенция „Фокус“ . „Да не забравяме пътниците, които превозваме, защото всяка седмица и всеки ден стават катастрофи, при които загиват пътници. Обикновено тези пътници са близки и познати на тези, които седят зад волана. Всеки ден тези катастрофи отнемат човешки живот“, каза той с призив да пазим пътниците и себе си. Кесяков коментира това, че винаги трябва да сме на 100% съсредоточени и внимателни, да де оглеждаме преди да тръгнем. „Включваш на задна скорост – не тръгвай на сляпо, всяка седмица някой блъска дете или възрастен човек. На пътя трябва да имаме 100% внимание винаги и във всяко време“, добави той. По думите му най-застрашени на пътя са участниците, които нямат необходимите знания и умения. „Най-застрашени са и тези, които са разсеяни и уморени, които забравят за себе си и за хората, които превозват, за останалите участници в движението, самонадеяни са и надценяват своите възможности и понякога не знаят за къде са тръгнали и не ясно къде ще пристигнат. Всяко нещастие на пътя в известна степен е свързано с невежеството, непознаването и несъобразяването с опасностите, които застрашават живота и здравето“, поясни той.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.01", "title": "Алекси Кесяков, експерт по пътна безопасност: Над 3000 пътници на годината стават жертви на катастрофи и произшествия"}
{"url": "http://www.focus-news.net/news/2019/08/01/2685917/dobrich-obshtinata-remontira-25-spirki-na-gradskiya-avtobusen-transport.html", "text": "Приключен е ремонтът на 25 спирки на градския автобусен транспорт. Това съобщиха от  Община град Добрич . Ремонтът е осъществен от Общинското предприятие „Комуналстрой“. Необходимостта от основен ремонт е била вследствие на вандалски прояви и липса на отговорно отношение. Спирките се намират по основни улици и булеварди, където има голям пътникопоток и се използват от много граждани на Добрич. Материалът, който е използван, е стъклен триплекс.  Целта е да  се постигне безопасност и да се създаде по-приветлив вид на спирките. Инвестицията се осигурява от общинския бюджет. Сред спирките, които са ремонтирани, са по бул. „Добруджа“ – подлез ул. „Отец Паисий“, по ул. „Никола Петков“ – преди Резиденцията, по бул.“25-ти септември“ – паметник „Хан Аспарух“, по улица „Димитър Ковачев“, по бул. „Добричка епопея“ и на други оживени места. Община град Добрич отправя апел към гражданите да бъдат добри стопани и да пазят изграденото, защото от тях зависи да живеят в чист и подреден град.", "date": "2019.08.01", "title": "Добрич: Общината ремонтира 25 спирки на градския автобусен транспорт"}
{"url": "http://www.focus-news.net/news/2019/08/01/2685912/d-r-kamen-yankov-odbh-plovdiv-ot-5-avgust-zapochvat-masovi-proverki-v-lichnite-stopanstva-v-oblastta.html", "text": "От 5 август започват масови проверки в личните стопанства в Пловдивска област, които попадат в определената 20-километрова карантинна зона около промишлените ферми за отглеждане на свине, с цел предотвратяване разпространението на вируса на африканска чума. Това каза за  Радио „Фокус“ – Пловдив  д-р Камен Янков, директор на Областната дирекция по безопасност на храните в Пловдив. Той посочи, че най-късно до 4 август трябва да бъдат изклани прасетата от личните стопанства в карантинната зона. В противен случай прасетата ще бъдат евтаназирани и загробени, а на стопаните ще бъде наложена административна санкция. в 20-Д-р Камен Янков припомни, че единствената работеща свинеферма в областта се намира в село Белозем, но в 20-километровата карантинна зона попадат също селища от Хасковско и Пазарджишко. Индустриална ферма има на границата на Хасково към Първомай, а в Пазарджишка област са общо пет. \r\nДиректорът на областната дирекция по безопасност на храните в Пловдив посочи, че в Белозем няма нито едно регистрирано прасе в лично стопанство, но по данни от кмета на салото са над 100. „От 5 август започваме масовите проверки. Хората имат още малко време да направят организация и сами да изколят прасетата в личните си стопанства“, посочи д-р Камен Янков. \r\nТони МИХАЙЛОВ", "date": "2019.08.01", "title": "Д-р Камен Янков, ОДБХ-Пловдив: От 5 август започват масови проверки в личните стопанства в областта"}
{"url": "http://www.focus-news.net/news/2019/08/01/2685920/ria-novosti-v-baltiysko-more-zapochnaha-ucheniyata-okeanski-shtit-2019.html", "text": "В Балтийско море започнаха оперативните учения „Океански щит-2019“. Това съобщиха от Министерството на отбраната на Руската федерация, предава  РИА Новости . \r\nВ ученията са задействани 49 кораби и бойни катери, 20 плавателни съда за логистична поддръжка, 58 летателни апарати на ВМС и ВКС, както и над 10 хил. военнослужещи.  \r\nПредвижда се да се тества готовността на военноморските сили да защитават националните интереси и да се изработят „умения за управление на силите на флота“.  Главният командир на военноморските сили, адмирал Николай Евменов, ръководи ученията. Те ще продължат до 9 август. \r\n \r\n . \r\n \r\n Тереза Герова", "date": "2019.08.01", "title": "РИА Новости: В Балтийско море започнаха ученията „Океански щит-2019“"}
{"url": "http://www.focus-news.net/news/2019/08/01/2685919/istorikat-mariya-petrova-navarshvat-se-162-godini-ot-rozhdenieto-na-polkovnik-anastas-yankov.html", "text": "Навършват се 162 години от рождението на полковник Анастас Янков. Това каза за  Радио „Фокус“-Пирин  историкът Мария Петрова. Според нея офицерството и революцията се превръщат в неговата съдба. Тя уточни, че полк. Янков участва в Сръбско-българската, в Руско-турската освободителна война и в Илинденско-Преображенското въстание. По думи на Мария Петрова по време на Илинденско-Преображенското въстание през 1903 година той се бие рамо до рамо с офицерите от Българската армия – генерал Иван Цончев, полковник Стефан Николов, полковник Борис Дрангов, майор Димитър Джамбалаков и майор Петър Дървинков.  \r\nИсторикът посочи, че всички те, след разгрома на въстанието, тайно участват във Върховния комитет, а един от най-непреклонните привърженици на комитета е именно полковник Анастас Янков - един от малкото, останали верни на Вътрешния македоноодрински комитет докрай. \r\nНатали СТЕФАНОВА", "date": "2019.08.01", "title": "Историкът Мария Петрова: Навършват се 162 години от рождението на полковник Анастас Янков"}
{"url": "http://www.focus-news.net/news/2019/08/01/2685921/martin-mitev-predsedatel-na-obshtinski-savet-pleven-publichno-obsazhdane-na-godishniya-otchet-za-izpalnenieto-na-byudzheta-na-obshtinata-za-2018-g-shte-se-provede-na-13-avgust.html", "text": "Публично обсъждане на годишния отчет за изпълнението на бюджета на Община Плевен за 2018 година ще се проведе на 13 август. Това каза за  Радио „Фокус“  Мартин Митев, председател на Общински съвет - Плевен. Обсъждането ще се състои от 17.00 ч. в Конферентната зала на Община Плевен в сграда „Гена Димитрова“.  \r\n„Публичното обсъждане на отчета на Бюджет '2018 се организира на основание чл.140, ал.4 от Закона за публичните финанси и чл.60 от Наредба №10 за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Плевен“, уточни Мартин Митев. „Във връзка с предстоящото обсъждане всеки може да се запознае с отчета на интернет страницата на Община Плевен, категория „Дейности“/„Финанси и икономика“/„Отчети 2018“/Отчет на Бюджет 2018 г.“ -  “, добави Мартин Митев.  \r\nВиолета КРЪСТЕВА", "date": "2019.08.01", "title": "Мартин Митев, председател на Общински съвет - Плевен: Публично обсъждане на годишния отчет за изпълнението на бюджета на Общината за 2018 г. ще се проведе на 13 август"}
{"url": "http://www.focus-news.net/news/2019/08/01/2685923/sport-levski-tragva-za-podvig-sreshtu-aek.html", "text": "Тази вечер от 19:30 часа Левски приема АЕК Ларнака в реванш от втория квалификационен кръг на Лига Европа. „Сините“ загубиха първата среща в Кипър с 0:3. Нито един български клуб не е елиминирал съперник след такова поражение и ако възпитаниците на Петър Хубчев го сторят, ще бъде истинско чудо. Задачата пред треньора и екипа му е доста сложна. Те няма да разчитат на капитана Живко Миланов - най-опитният играч в тима бе изгонен в самия край на първото полувреме в Ларнака. Освен това отборът няма да има и подкрепа от трибуните, която да смути противника - двубоят ще се играе при закрити врати, като на него ще бъдат допуснати само деца до 14-годишна възраст.", "date": "2019.08.01", "title": "Спорт: Левски тръгва за подвиг срещу АЕК"}
{"url": "http://www.focus-news.net/news/2019/08/01/2685914/koha-ditore-kosovo-tachi-prodalzhava-da-bavi-konsultatsiite-za-izborite.html", "text": "Държавният глава на Косово Хашим Тачи започна консултации с представители на по-малките партии и с председателя на Централната избирателна комисия (ЦИК), но той все още не дръзва да свика среща с водещите политически структури в страната, коментират в редакцията на прищинския ежедневник  Koha Ditore . \r\nПоследните обвиняват Тачи в умишлено забавяне на процеса на консултации. Документът отбелязва, че „политическата кариера на президента е пълна с такива забавяния, които често са подлагали на изпитание търпението на гражданите и на международната общност. В предходните случаи президентът отстъпи, само когато търпението им достигна границите си“. \r\n \r\n Тереза Герова", "date": "2019.08.01", "title": "Koha Ditore (Косово): Тачи продължава да бави консултациите за изборите"}
{"url": "http://www.focus-news.net/news/2019/08/01/2685922/predsedatelyat-na-mladezhko-obedinenie-v-bsp-nikolay-berievski-na-leten-lager-2019-imame-energiyata-i-viziyata-za-sveta-v-koyto-iskame-da-zhiveem.html", "text": "Скъпи приятели, добре дошли в България! Изключително съм щастлив, че сме домакин на най-голямото младежко европейско събитие. Тези събития ни дават възможността да срещнем приятелите си от цяла Европа и да разговаряме по различни политически теми, да обменим опит, идеи и добри практики. С тези думи председателят на Младежко обединение в БСП Николай Бериевски се обърна към участниците в Летения лагер на Младите европейски социалисти '2019. Това съобщиха от пресцентъра на  партията . „Вярвам, че като млади хора ние имаме енергията и визията за света, в който искаме да живеем“, категоричен бе той. Бериевски изрази убеждението си, че тези фактори обединяват младите хора и им дават достатъчно сила, за да се преборят с проблеми като демографската криза, ниското заплащане, недостатъците в сферите на здравеопазването и образованието. „След европейските избори ЕС съюз поема по нов път и сега, повече отвсякога, има нужда от нашата енергия”, подчерта той. \r\nБериевски благодари на ръководството на Българска социалистическа партия, на Партията на европейските социалисти, Младите европейски социалисти и на Младежко обединение в БСП за подкрепата и сътрудничеството, които правят възможно това събитие. „Настоящето принадлежи на всички нас, но бъдещето принадлежи на младите. Надявам се, че ще прекарате страхотно време в родината ни”, заключи Николай Бериевски.", "date": "2019.08.01", "title": "Председателят на Младежко обединение в БСП Николай Бериевски на Летен лагер '2019: Имаме енергията и визията за света, в който искаме да живеем"}
{"url": "http://www.focus-news.net/news/2019/08/01/2685924/aleksi-kesyakov-ekspert-po-patna-bezopasnost-smartnostta-po-nashite-patishta-e-edna-ot-nay-visokite-spryamo-stranite-chlenki-na-evropeyskiya-sayuz.html", "text": "Смъртността по нашите  пътища е една от най-високите спрямо страните членки на Европейския съюз, може би до 3 пъти повече от някои страни с най-висока степен за безопасност по показателя убити на 1 млн. жители. Това каза експертът по пътна безопасност Алекси Кесяков в интервю за  Агенция „Фокус“ . „То е отражение на състоянието на основните фактори, определящи нивото на безопасност – поведението на участниците в движението, нивото на безопасност на пътната инфраструктура, автомобилният парк, качеството на медицинската и друга помощ след катастрофа“, каза Кесяков. Той добави, че малките нарушения, които правят големите беди, не трябва бъдат допускани, защото свикваме с тях и в един момент можем да попаднем в ситуация, която не можем да избегнем. „Увеличаване на пътнотранспортни произшествия с тежки последици към момента няма, но техният брой е непримиримо висок“, добави Кесяков. По думите му цялата пътна транспортна система трябва да бъде изградена така, че да помага на участниците в движението. „Човекът зад волана управлява една кинетична бомба, която помита всичко и себе си, когато не се владее добре“, добави той.  \r\n Пълния текст на интервюто четете в „Мнение”", "date": "2019.08.01", "title": "Алекси Кесяков, експерт по пътна безопасност: Смъртността по нашите пътища е една от най-високите спрямо страните членки на Европейския съюз"}
{"url": "http://www.focus-news.net/news/2019/08/01/2685931/pernik-oblastniyat-upravitel-irena-sokolova-i-predsedatelyat-na-damtn-petar-gornovski-obsadiha-badeshti-rabotni-partnyorstva.html", "text": "Областният управител на Перник Ирена Соколова се срещна с председателя на Държавната агенция за метрологичен и технически надзор (ДАМТН) Петър Горновски, главният секретар на агенцията Павлина Данаилова и началника на отдел „Финансово стопански дейности и управление на собствеността” Димитър Петков. Това съобщиха от  Областната администрация . \r\nПредседателят представи профила на дейностите на агенцията, експертните и контролните функции и обсъди с областния управител възможностите и нуждите от взаимодействие. \r\nСоколова изрази удовлетворение от работата си с ръководството на Агенцията по линия на контрола и отговорността на собствениците на язовири в област Перник. Сподели и мерките за предприемането на координирани действия съгласно приетите промени в Закона за водите. \r\nГорновски също отбеляза наличието на добро взаимодействие с Областна администрация - Перник, ангажираността и отговорното отношение по стопанисването на водоемите от страна на губернатора. \r\nОт ДАМТН споделиха намерението си за разкриване на Регионален отдел на Агенцията в областния град. Работата на специалистите ще е свързана с изискванията за качеството на твърдите горива, използвани за битово отопление.", "date": "2019.08.01", "title": "Перник: Областният управител Ирена Соколова и председателят на ДАМТН Петър Горновски обсъдиха бъдещи работни партньорства"}
{"url": "http://www.focus-news.net/news/2019/08/01/2685926/burgas-festivalat-metalhead-beer-fest-shte-predlozhi-na-posetitelite-vazmozhnostta-da-se-sreshtnat-otblizo-s-maystori-na-rachno-izraboteni-bizhuta.html", "text": "Фестивалът „Metalhead beer fest“ в Бургас ще предложи на посетителите възможността да се срещнат отблизо с майстори на ръчно изработени бижута. Това съобщиха от пресцентъра на  Община Бургас . Специален гост в арт зоната на бирения фест ще бъде един от най-популярните автори в тази сфера – Петър Арбов, който има своя марка бижута. Арбов е лидер в стиймпънк движението в България, а произведенията му съчетават нетрадиционни материи и линии с новаторски и интересен дизайн. През двата дни на „Metalhead beer fest“ посетителите ще могат да видят и закупят уникални бижута и сувенири, дело на известни творци от цялата страна. На щандове ще имат и от хитовите бижута на Eva Pendientes, гривните и пръстените от стари немски вилици на Forcella Fabbricа, както и шедьоврите от дърво и смола на артиста от Five seasons. Някои от авторите ще представят свои уъркшопове, в които всеки може да се включи. За децата са предвидени много занимателни игри, работилничка за слайм и още много изненади.", "date": "2019.08.01", "title": "Бургас: Фестивалът „Metalhead beer fest“ ще предложи на посетителите възможността да се срещнат отблизо с майстори на ръчно изработени бижута"}
{"url": "http://www.focus-news.net/news/2019/08/01/2685927/plamena-zayachka-abv-ako-ne-govorim-za-mir-dnes-shte-se-nalozhi-da-stanem-patsifisti-utre.html", "text": "Ако не говорим за мир днес, ще се наложи да станем пацифисти утре. Това каза лидерът на АБВ - Младежи Пламена Заячка на пресконференция на тема \"Прекратяване на договора за ликвидирането на ракетите със среден и малък обсег (ДЛРСМО) и връщането на ядрената заплаха\", предаде репортер на  Агенция „Фокус“ .\"Правителството приключи политическият сезон, без да засегне важни въпроси като ядрената заплаха, но побърза да сключи сделката за Ф-16\", каза Зайчева. Тя добави, че САЩ и Русия спират да изпълняват ДЛРСМО и Европа може да се превърне в бойно поле. \"Утре приключва ера на сигурност, договорът за ракетите със среден и малък обсег. Този договор слага край на Студената война\", каза тя и добави, че новите поколения не знаят какво е войната и си играят с огъня. Заячка добави още, че през 2002 година е бил прекратен и друг договор, а именно за ограничаване на системите за противоракетна отбрана, който е ограничава страните до 1 локация за изграждане на системи за противоракетна отбрана. \"Към момента се водят преговори за договор за ограничаване на броя на стратегическите настъпателни оръжия. \"Стъпка по стъпка се завръща ядрената заплаха за Европа\", категорична бе тя. Заячка изброи други заплахи за Европа. \"Държавите ще бъдат подложени да приемат ядрени оръжия и ракети на своя територия. Това ще подкопае устоите на общата външна политика и политика за сигурност на Европейски съюз\", заяви тя. По думите й ПП АБВ настоява българското правителство да приеме мерки относно ядрената заплаха. \"Ако не говорим за мир днес, утре ще се наложи да станем пацифисти. Разликата е, че първите се борят за мирно решаване на конфликти, за не насилие и диалог, а вторите се борят против войната. Ако не говорим за мир днес, утре ще се наложи да се борим за него. Ако не говорим за мир днес, утре няма да го имаме\", каза в заключение Пламена Заячка.  \r\nНадежда ИВАНОВА", "date": "2019.08.01", "title": "Пламена Заячка, АБВ: Ако не говорим за мир днес, ще се наложи да станем пацифисти утре"}
{"url": "http://www.focus-news.net/news/2019/08/01/2685929/nova-makedoniya-makedoniya-institutsiite-sa-bez-otgovor-na-gratsko-balgarskite-otrichaniya-i-provokatsii.html", "text": "Институциите в Северна Македония мълчат по повод гръцко-българските отричания и провокации, пише Деян Сърбиновски в статия за електронното издание на  „Нова Македония“ , първият вестник в югозападната ни съседка. \r\nМинистерството на външните работи няма отговор на последните провокации от съседите към Македония, макар събиранията на македонци в Овчарани (Вощарани) и пеенето на македонски песни беше определено като иредентистко, докато българският вицепремиер Красимир Каракачанов сравнява македонското малцинство в България с марсианци и ескимоси.  \r\nВъпреки демонстрираната отвореност на Македония към диалог с Гърция и България чрез подписването на добросъседско споразумение със София, а по-късно и на Преспанското споразумение с Атина, както и чрез многобройните отстъпки, които нашата страна направи, всичко в интерес на добросъседските отношения в днешно време е атакувано и обиждано от обществото в тези две съседни страни. А именно, първият вицепремиер на България Красимир Каракачанов сравни т.нар. македонското малцинство в България с марсианци и ескимоси, но почти веднаха след това реакцията на гръцката общественост, която  характеризира събирането на македонци от Беломорска Македония в Овчарани и пеенето на македонски песни като иредентски акт, който е в разрез Споразумението от Преспа,  нажежава атмосферата, която след подписването на договорите, вместо да се успокои, ненужно се подклажда. \r\nВ тази връзка „Нова Македония\" помоли МВнР за отговор дали ресорното министерство досега е отправоло някаква протестна нота на Гърция или МВнР в Атина относно последните гръцки провокации, както и всякакви други стъпки относно изпълнението на Преспанското споразумение. Дали и доколко Гърция спазва договора, която самата тя досега многократно нарушава, като продължава да се отнася към нас, както си иска, понякога подигравателно описвайки ни само като северната й съседка, без да споменава думата Македония? \r\nВъпреки че не получихме официален отговор, по телефона ни беше казано, че поради ваканции и прекалена заетост на служителите, ще ни бъде представен  точен отговор от МВнР следващата седмица. Тази нова ситуация, в която нашите институции, за съжаление, нямат незабавен отговор на провокации, идващи от чужбина, напомня за времето, когато се подписваха договорите с България и Гърция. Тогава информацията за споразуменията идваха само от външни канали.  \r\nМеждувременно този вид речник и поведението на гръцката страна, както и на българската спрямо нас, получиха реакции от страна на обществото. Според някои местни експерти тази позиция на съседите спрямо нас, въпреки подписването на наложените споразумения, показва, че отношението на съседите ни не се е променило. Днес това е само ново повтаряне на историята, която въпреки подписването на споразумения с двете страни, не може да бъде изкоренена.  Бившият дипломат Ристо Никовски казва, че тези реакции в Атина, но и в София, са само началото на последиците от подписаните споразумения. \r\n„Не трябва да забравяме, че тълкуването на гръцката страна на Преспанското споразумение е, че сме приели, че в Гърция няма македонци. Поне не от нашите, което означава, че отсега нататък не само за Гърция, но и за света на „македонците“ ще бъдат само 2,5 милиона измислени в Гърция. Сегашните реакции на Атина по повод събитията в Овчарани са само началото и такива ще зачестят в бъдеще. Това са само потвърждения, че споразуменията с България и Гърция не са решили проблемите с тези страни, а само ги поставиха на масата, докато нашите рани ще кървят още много години“, анализира Никовски.  \r\nИначе гръцката телевизия „Стар“ тази седмица публикува статия, в която сбирката на македонци в Овчарани, Беломорска Македония, беше представена като иредентистки акт на „псевдомакедонци“, които пеят македонски песни. Скопие бе обвинено в разпространение на иредентистка пропаганда, докато македонците бяха обвинени в грубо нарушение на Преспанското споразумние. Телевизията съобщи, че „Виножито“  е философска организация, а твърденията за съществуването на македонско малцинство в Гърция са опасни, исторически неточни и пълни с омраза. \r\nВъпреки че настоящите обстоятелства, представени на гръцката общественост, звучат като провокация, все още няма реакция от страна на местните власти и други международни институции. Може би в бъдеще преди всеки значителен юбилей или събиране на македонци, у дома или в чужбина, ще трябва да питаме и да получаваме одобрения кои песни може да изпеем. За да не ни обвиняват отново в иредентизъм, от който те са най-дълбоко заразени и напълно обсебени. \r\n \r\n Тереза Герова", "date": "2019.08.01", "title": "„Нова Македония“ (Македония): Институциите са без отговор на гръцко-българските отричания и провокации"}
{"url": "http://www.focus-news.net/news/2019/08/01/2685932/pazardzhik-vodopodavaneto-v-selo-malo-konare-e-narusheno-poradi-avariya-na-ulichen-vodoprovod.html", "text": "Водоподаването в село Мало Конаре е нарушено поради авария на уличен водопровод, съобщи за  Радио „Фокус“ – Пазарджик  дежурният във „ВиК – Пазарджик“. Аварийни екипи работят по отстраняването на проблема. Очакваният час за пускане на водата е 15.30. \r\nАлбена ЖИЛЕКОВА", "date": "2019.08.01", "title": "Пазарджик: Водоподаването в село Мало Конаре е нарушено поради авария на уличен водопровод"}
{"url": "http://www.focus-news.net/news/2019/08/01/2685930/lyubomira-gancheva-abv-balgariya-e-s-nay-golemiya-protsent-na-energiyno-bedni-43.html", "text": "България е с най-големия процент на енергийно бедни - 43%. Това каза заместник-председателят на ПП АБВ Любомира Ганчева на пресконференция на тема: „Пореден епизод от сериала „Енергийна катастрофа в България 2019“: може ли България да остане на тъмно?“, предаде репортер на  Агенция „Фокус“ . Ганчева даде пример с цитат на Виктор Орбан, че за неговото правителство цените на енергията са най-важният проблем за следващите 2-3 десетилетия. \"В българското правителство цената на енергията не ги интересува\", добави тя. Заместник-председателят на ПП АБВ коментира още, че партията е лидер в сферата на енергетиката. \"Ние винаги сме били лидерът в сферата на енергетиката, защото даваме решения на проблемите\", поясни тя. Ганчева каза още мерките, които предлагат, трябва да се разглеждат като цялост. \"Цените на борсата на електроенергия в България са най-ниските\", категорична бе тя. По думите и основният проблем на борсата е в нарушено то равновесие между краткосрочните и дългосрочнитв договори. \"Стратегическата цел е поне 80% от сделките да бъдат дългосрочни и едва 20% на сегмента \"ден напред\". Съотношението 80 към 20 е променено на 56% към 44% за първото шестмесечие на 2019 г. А към 31 фактури, че има 7,5 млн. лв. А никой не ги забелязва\", коментира тя. В заключение тя добави, че в началото на сезона от партията ще направят поредната енергийна дискусия.  \r\nНадежда ИВАНОВА", "date": "2019.08.01", "title": "Любомира Ганчева, АБВ: България е с най-големия процент на енергийно бедни - 43%"}
{"url": "http://www.focus-news.net/news/2019/08/01/2685925/premierat-boyko-borisov-v-skopie-vsichki-geroi-za-koito-sporim-dadoha-zhivota-si-za-da-mozhem-sega-da-se-razvivame-zaedno.html", "text": "Всички герои, за които спорим дадоха живота си, за да можем сега да се развиваме заедно. Това каза министър-председателят Бойко Борисов в изявление след двустранната среща с македонския си колега Зоран Заев във Владата на Република Северна Македония, предаде  специалният пратеник на Радио „Фокус“  в Скопие. „Навършват се две години откакто подписахме Договорът за добросъседство, приятелство и сътрудничество. Със съвместните усилия на правителствата на Гърция и Северна Македония направихме неща, които десетилетия преди това не можеха да станат. Ежедневно трябва да работим, за да приключим с темите за събитията и личностите, за които спорим. Героите са мечтали да има автономия и права на хората, живеещи в този регион. Всичко това в момента го има и го развиваме“, обяви той. Бойко Борисов изрази надежда историците не само да не попречат, а да положат огромни усилия и да намерят правилното изразяване на историята, която да обединява България и Република Северна Македония.  \r\nВеселка ИВАНОВА", "date": "2019.08.01", "title": "Премиерът Бойко Борисов в Скопие: Всички герои, за които спорим дадоха живота си, за да можем сега да се развиваме заедно"}
{"url": "http://www.focus-news.net/news/2019/08/01/2685933/sputnik-rusiya-v-balgariya-sravniha-sasht-s-targovtsi-na-zelenchutsi-sled-pokupkata-na-iztrebitelite-f-16.html", "text": "Български евродепутат сравни изявлението на САЩ по повод закупуването на изтребителите F-16 от страна на България с похвала от търговец на зеленчуци, пише руската медия  „Спутник“. \r\nВашингтон приветства решението на българското правителство за отмяна на президентското вето и ратифицирането на договор за 1,26 млрд. долара за закупуване на осем нови F-16 и поддържащо оборудване. Контрастните мнения в най-високите политически ешелони в страната обаче остават непокътнати.  \r\nНовият член на Европейския парламент от БСП Иво Христов, заяви, че реакцията на Белия дом по повод сделката му напомня на поведението на търговец, който хвали клиент, купуващ зеленчуци на завишена цена.  \r\n„Представете си, че си купите килограм домати за 20 лева, а продавачът, невиждал подобно чудо, ви хвали за \"чудесния избор\". Ще се гордеете ли пред приятелите си с похвалата? Защото това прави Борисов, развявайки американските хвалебствия за сделката с F-16“, написа евродепутатът в страницата си във „Фейсбук“.  \r\nСлед покупката на изтребителите, Държавният департамент на САЩ изпрати поздравления до българското правителство за закупуването на F-16. Българският премиер Бойко Борисов изрази благодарност към колегите си за факта, че сделката се състоя въпреки \"различни глупости и опити на опонентите ни да предотвратят покупката\". \r\nСпоред Борисов, от изявлението на Държавния департамент става ясно, че нито българското, нито американското правителство са били „обект на лобиране“. \r\nМиналата седмица Народното събрание отмени вето, наложено от президента Румен Радев. Според него депутатите са гласували ратифицирането на сделката твърде прибързано. \r\nЦената за осемте изтребителя е 1,26 млрд долара. Шест от тях ще бъдат доставени през 2023 г., а другите два в първото тримесечие на 2024 г. България ще трябва да плати пълната цена за покупката си до 5 септември тази година. Струва си да се отбележи, че правителството изтегли дълг кредит от 400 млн. долара, за да финализира сделката. \r\nРешението за покупка на американски изтребители беше многократно критикувано от Радев и опозицията. През декември 2018 г. той нарече метода за избирането на нови самолети „игра на демокрация“ и „триумф за лобизма“.  \r\nПо време на процедурата по подписването на договорите през юни и юли, президентът многократно насочваше вниманието към въоръжението за F-16, които България купува, което не позволява на самолета да работи на пълния си потенциал. \r\nПокупката също така не включва реконструкцията на база, където изтребителите да бъдат съхранявани, което принуждава страната да се нагърби с огромни разходи. Началникът на кабинета на президента, Димитър Стоянов, също споделя мнението на Радев. Според него България ще трябва да купува допълнително оборудване, така че цената в крайна сметка ще бъде по-висока. \r\nТрябва да се отбележи, че първоначално българският парламент заяви, че страната е готова да плати най-много 1,8 млрд. лева за F-16, при това на вноски, за да не да не постави под въпрос изпълнението на други проекти за модернизиране на армията, завършва руската медия.", "date": "2019.08.01", "title": "„Спутник“ (Русия): В България сравниха САЩ с търговци на зеленчуци след покупката на изтребителите F-16"}
{"url": "http://www.focus-news.net/news/2019/08/01/2685937/dobrich-mezhdunarodna-balgaro-kanadsko-frenska-arheologicheska-ekspeditsiya-prouchva-tova-lyato-krepostta-zaldapa-kray-selo-abrit.html", "text": "Международна българо-канадско-френска археологическа експедиция проучва това лято крепостта Залдапа край село Абрит в община Крушари, предаде кореспондентна  Радио „Фокус” . Акцент в проучванията този сезон са новооткритата през миналата година раннохристиянска базилика № 2 и главната порта на крепостта. Според учените това е една от най-представителните базилики от V-VІ в. в българските земи и Добруджа с документирана тази година дължина 54 метра и ширина 21 метра. Вече е разкрит частично притвора на базиликата, атриума и е започнало разкриването на крипта за свети мощи под олтара. Разкопките на главната северна порта свидетелстват за три етапа - изграждане в началото на ІV в., преустройство през V в. и трето преустройство през VІ в.  \r\nВпечатляващо разкритие тази година са мозайките. Цялата абсида е греела с огромна декорация от мозайка. Археолозите са намерили около 3500 тесери. Това са мънички кубчета от стенните мозайки, част от които са покрити със златен варак. Повече от половината са стъклени, а останалите - от мрамор и варовик, в различни цветове. Откритите фрагменти на абсидата са свидетелство за великолепието на базиликата, която може да бъде сравнявана с храмовете в древността, например в Константинопол и Равена, считат специалистите. Проектът ще продължи в следващите 3 години. Международната експедиция планира да направи сканиране на античния град с лазерна техника, за да обобщи още научни данни за римския свят. Ръководител на международната експедиция е проф. Георги Атанасов. \r\n Жулиета НИКОЛОВА", "date": "2019.08.01", "title": "Добрич: Международна българо-канадско-френска археологическа експедиция проучва това лято крепостта Залдапа край село Абрит"}
{"url": "http://www.focus-news.net/news/2019/08/01/2685935/pregled-na-mezhdunarodnite-novini-do-1300-chasa-agentsiya-fokus.html", "text": "В Балтийско море започнаха оперативните учения „Океански щит-2019“. Това съобщиха от Министерството на отбраната на Руската федерация, предава  РИА Новости . \r\nВ ученията са задействани 49 кораби и бойни катери, 20 плавателни съда за логистична поддръжка, 58 летателни апарати на ВМС и ВКС, както и над 10 хил. военнослужещи.  \r\nПредвижда се да се тества готовността на военноморските сили да защитават националните интереси и да се изработят „умения за управление на силите на флота“.  Главният командир на военноморските сили, адмирал Николай Евменов, ръководи ученията. Те ще продължат до 9 август. \r\n \r\n*** \r\n  Държавният глава на Косово Хашим Тачи започна консултации с представители на по-малките партии и с председателя на Централната избирателна комисия (ЦИК), но той все още не дръзва да свика среща с водещите политически структури в страната, коментират в редакцията на прищинския ежедневник  Koha Ditore . \r\nПоследните обвиняват Тачи в умишлено забавяне на процеса на консултации. Документът отбелязва, че „политическата кариера на президента е пълна с такива забавяния, които често са подлагали на изпитание търпението на гражданите и на международната общност. В предходните случаи президентът отстъпи, само когато търпението им достигна границите си“. \r\n \r\n*** \r\n  Президентът на Иран Хасан Роухани обвини САЩ в „детинско поведение“ по повод наложените от Вашингтон санкции срещу първия дипломат на Техеран Мохамад Джавад Зариф, предава  Reuters. \r\nРухани обвини САЩ, че прибягват до детинщини. „Всеки ден твърдят: „Искаме да говорим, без предварителни условия\", и след това санкционират външния министър\", отбеляза държавният глава на Иран, като добави, че Вашингтон е „загубил силата на рационалната мисъл“.  \r\nСанкциите блокират всякакво имущество или интереси, които Джавад Зариф има в САЩ, макар иранският външен министър да твърди, че няма такива, подчерта агенцията в друг материал по темата.  \r\n \r\n*** \r\n  Правителството на Унгария защити решението си да си да позволи транзита на руски военни превозни средства през въздушното си пространство, въпреки санкциите на Общността, отбелязва изданието  Politico  в европейската си редакция. \r\nРусия достави 10 бронирани патрулни автомобила до военна база в Сърбия, част от по-широк пакет за военна помощ за балканската страна. За трансфера бе използвано въздушното пространство на Унгария, след като Румъния блокира пратката, изпратена по река Дунав. \r\nЕвропейският съюз наложи оръжейно ембарго на Русия след присъединяването на Крим през 2014 г. Освен търговия с оръжия, то предвижда забрана за износ на стоки с двойна употреба, които могат да се използват както за военни, така и за граждански цели. \r\nГоворителят на кабинета на унгарския премиер Виктор Орбан, Гергели Гуляш, заяви пред репортери, че е било дадено разрешение за транспортиране на товара през въздушното пространство на страната, тъй като за пренасянето му не е използва военен, а граждански самолет. \r\n„Разбира се, че получихме уведомление за гражданско въздухоплавателно средство, влизащо в унгарското въздушно пространство, но това е напълно формален тип уведомление\", подчерта Гуляш и добави, че по географски причини руският товар е трябвало да бъде транспортиран през Полша и Словакия. \r\nГоворител на ЕС каза: „Видяхме докладите. Без да коментирам спецификата, прилагането на ограничителните мерки на ЕС е отговорност на държавите-членки на ЕС“. \r\nВ петък румънското външно министерство заяви , че е блокирало превоз на танкове и бронирани превозни средства от Русия до Сърбия през река Дунав, аргументирайки решението си с ембаргото на ЕС. \r\nДесетте БРДМ-2 пристигнаха във военната база в Сърбия в Ниш миналата седмица, според съобщенията на местните медии. Сръбският президент Александър Вучич заяви в понеделник, че „най-важното за нас е, че успяхме да транспортираме превозните средства до Сърбия“. \r\nУнгарското правителство, което поддържа тесни връзки с Кремъл, проявява силен интерес към своите балкански съседи. Будапеща се надява нейн кандидат да се присъедини към следващата Европейска комисия, като получи портфолио, фокусирано върху политиката на разширяване на ЕС. \r\nВъпреки това през последните месеци политиката на Унгария към Балканите предизвика опасения относно нарастващия обем инвестиции на проправителствени унгарски бизнесмени в балканския медиен пазар. \r\nРешението на унгарските власти да  улеснят бягството на бившия македонски премиер Никола Груевски, който трябваше да изтърпи присъда за затвор в родината си, също предизвика безпокойство в региона и в западните столици. Впоследствие Груевски получи убежище в Унгария. \r\n \r\n*** \r\n  След дългогодишен дебат, в Нидерландия най-накрая влиза в сила забрана за носене на бурка, съобщава германският национален ежедневник  Die Frankfurter Allgemeine Zeitung . Облекло с покритие за лице като бурки или някакъв друг тип забрадки вече не може да се носи в обществени заведения като училища, болници или в градския транспорт. Отказалите да се съобразят с разпореждането може да бъдат санкционирани с глоба от най-малко 150 евро. Не е ясно обаче дали новата забрана действително ще бъде приложена. Няколко града, както и отделни институции обявиха, че ще се въздържат от проверки.  \r\n \r\n*** \r\n  Сърбия има силна подкрепа от Русия в защита на териториалната цялост и суверенитета на страната, включително над Косово и Метохия, и се очаква такава за предотвратяване на влизането на най-младата държава на Балканите в Интерпол. Това подчерта министърът на вътрешните работи на западната ни съседка Небойша Стефанович, съобщава електронното издание на белградския ежедневник  Danas . \r\n„Продължаваме борбата с Руската федерация за Косово и Метохия, не само във връзка с Интерпол, но и с други международни институции\", поясни Стефанович пред местни медии. \r\nМинистърът заяви, че руската подкрепа се отразява и в различни многостранни и двустранни проекти и по-специално в сътрудничеството за предотвратяване на  „вредните ефекти“, които биха възникнали, ако бъдат уважени молбите на членство в Интерпол на страни като Косово.  \r\n„Няма държава, към която да не се обърнем, за да представим нашите аргументи и да покажем колко политически мотивиран би бил този ход за полицейска организация като Интерпол... Трябва да се борим за страната си, за Сърбия, и ще продължим да правим това“, увери Стефанович. \r\nСпоред него, закупуването на хеликоптери „Еърбъс\" говори за това колко много напредва Сърбия. Съгласно думите му, машините са същинска технологична революция в сравнение с тези, с които сръбското МВР е разполагало досега. \r\n„Тези хеликоптери служат за подпомагане на гражданите на Сърбия, за подобряване на сигурността им, за да могат да патрулират по въздуха, да стрелят през нощта, да спасят хората от наводнения например\", казва Стефанович. \r\n„Те ще направят системата за сигурност по-ефективна. Ще можем да транспортираме нашите части, специални звена, които да извършват въздушно наблюдение, да участваме в спасителните мисии, да помагаме на пожарникарите при гасене на пожари“, допълни министърът. \r\n \r\n*** \r\n  На фона на множеството искания на опозицията в Северна Македония за провеждането на предсрочни избори, министър-председателят Зоран Заев е дал съгласие за насрочването им за октомври 2020 г., два месеца по-рано от предвиденото, твърдят в редакцията на  Independent Balkan News Agency (IBNA) . \r\n„Ще направим всичко, за да намерим консенсус с опозицията. Ако искат предсрочни избори, тогава тези избори ще се проведат през октомври 2020 г.“, цитира медията думите на Заев. \r\nОпозицията настоява за предсрочни избори заради гласуването на законопроекта за Специализираната прокуратура и реформите, свързани с правосъдната система. Говорителят на ВМРО-ДПМНЕ Наум Стоилковски заяви, че решението на Заев да приеме провеждането им е разумна основа за започването на преговори с правителството в Скопие. \r\n„Ясно е, че многобройните скандали, които правителството предизвика, го принудиха да приеме предложението на опозицията за предсрочни общи избори“, подчерта Стоилковски. Съгласно думите му, опозицията иска изборите да се проведат на друга дата.  \r\n \r\n***", "date": "2019.08.01", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/08/01/2685934/zapochva-rehabilitatsiyata-na-oshte-27-km-ot-pat-iii-866-smolyan-stoykite-shiroka-laka.html", "text": "Започва рехабилитацията на 27,2 км от третокласния път III-866 Смолян - Стойките - Широка лъка, съобщиха от  Агенция „Пътна инфраструктура“ . Проектът - лот 24, се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за над 27,9 млн. лв. Лот 24 обхваща рехабилитацията на два участъка. Първият (от км 8+225.53 до км 11+557.32) е с дължина 3,3 км. Той е изцяло в чертите на град Смолян и съвпада с улиците – „Миньорска“, „Първи май“ и „Невестата“. Вторият участък (от км 26+600 до км 50+484.86) е 23,8 км. Преминава през селата Стойките, Широка лъка и град Девин. \r\nТретокласният път III-866 Смолян - Девин - Кричим е основна пътна връзка за жителите на област Смолян. Алтернативен маршрут е на второкласния път II-86 Асеновград – Смолян и осигурява връзка с път I-8 Пазарджик - Пловдив. В момента със средства от ОПРР се ремонтират още 36 км от третокласния път по направлението Михалково - Кричим. Отсечката е включена в лот 22 и лот 23 от програмата. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“. Дължината му е 21,1 км. В лот 23 е участъкът от изхода на Кричим до яз. „Въча“, с дължина 15,3 км. С успешното изпълнение и на трите проекта - лот 22, лот 23 и лот 24, ще бъдат основно ремонтирани близо 64 км от третокласния път.  \r\nВ двата участъка в лот 24 ще бъде извършена цялостна подмяна на асфалтовата настилка и подобряване на отводняването. Отсечката ще е с нови бордюри, водостоци, мантинели, пътни знаци и хоризонтална маркировка. Ще бъдат ремонтирани и 4 съоръжения – 16-метров мост при 35-ти км, премостващ Върбово дере, 7-метров мост при 37-ти км, над Караул дере, 10-метров мост при 39-ти км, и 8-метровия мост при 40-ти км, премостващ Брезко дере. \r\nС рехабилитацията на пътя ще се подобри връзката до природните и културните забележителности в областта - пещерата Дяволското гърло, Триградско ждрело, Харамийската пещера, местността Чаирите, Беденските бани, курортен комплекс Пампорово, Смолянските езера, което ще спомогне за развитието на туризма в региона. Ще се повиши достъпът до административни, здравни и културни услуги на жителите на населените места в общините Девин и Смолян и ще се подобри свързаността им с областния център. \r\nИзпълнител на строително-монтажните работи на лот 24 е „ИСА 2000“ ЕООД. Договорът им е за 27 913 817,87 лв. с ДДС. Строителният надзор ще осъществи Обединение „Надзор региони“, с участници: ,,Строл 1000“ АД и ,,Трафик холдинг“ ЕООД. Техният договор е за 393 000 лв. с ДДС. Авторският надзор ще бъде от Консорциум ,,Мости“ за 2 160 лв. с ДДС. \r\nОбщата стойност на проекта BG16RFOP001-7.001-0024 Лот 24 „Път III-866 Смолян - Стойките - Широка лъка от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян“ е 29 105 256,80 лв с ДДС. Финансирането от Европейския съюз е 85% - 21 191 168,53 лв. с ДДС. Националното съфинансиране е 15% - 3 739 617,98 лв. с ДДС, собственият принос е 4 174 470,29 лв. с ДДС.", "date": "2019.08.01", "title": "Започва рехабилитацията на още 27 км от път III-866 Смолян - Стойките - Широка лъка"}
{"url": "http://www.focus-news.net/news/2019/08/01/2685941/kardzhali-433-bezrabotni-sa-postapili-na-rabota-v-oblastta-prez-yuni-443-svobodni-mesta-sa-zayavili-rabotodateli.html", "text": "433 безработни са постъпили на работа и 443 свободни места са заявили работодатели през мeсец юни в бюрата по труда от област Кърджали. Това съобщи за  Радио \"Фокус\"  Метин Хафъзсалим, директор на областната Дирекция \"Бюро по труда\"-Кърджали.   \r\nОт търсещите работа с висше образование са 43 души, със средно - 227, и с основно и по-ниско - 163 лица.  \r\nРавнището на безработица в областта през юни е 8.7% при 5.2% за цялата страна и се увеличава спрямо предходния месец на 2019 година с 0.2%, а спрямо месец юни 2018 година е по-ниско с 0.6%.  \r\nНай-ниско е нивото на безработица в общините Кърджали (4.9%) и Момчилград (8.0%), а с най-високо са общините Ардино (16.4%) и Джебел (21.7%). \r\nКъм 30 юни 2019 година броят на регистрираните безработни в бюрата по труда в област Кърджали е 5 264, като спрямо предходния месец е отчетено увеличение от 86 души, а в сравнение с юни 2018 година регистрираните безработни са с 360 по-малко, съответно - 5 624 за юни 2018 година. \r\nОбласт Кърджали се нарежда на 19-та позиция по показател равнище на безработица сред 28-те области в страната. \r\nДарина ДЕЕНИЧИНА", "date": "2019.08.01", "title": "Кърджали: 433 безработни са постъпили на работа в областта през юни, 443 свободни места са заявили работодатели"}
{"url": "http://www.focus-news.net/news/2019/08/01/2685942/prof-todor-kantardzhiev-nay-zastrasheni-ot-uslozhneniya-na-nervnata-sistema-pri-zarazyavane-sas-zapadnonilska-treska-sa-vazrastnite-hora-nad-60-godini.html", "text": "Най-застрашени от усложнения на нервната система при заразяване със западнонилска треска са възрастните хора над 60 години. Това каза в предаването „Добър ден“ на Радио „Фокус“ проф. д-р Тодор Кантарджиев, директор на Националния център по заразни и паразитни болести. Той информира, че миналата година смъртните случаи след ухапване от комар и заразяване са десетки в Сърбия, Гърция и Румъния. По думите му мерките против комарите и пръскането на тревните площи трябваше да започнат през март и април месец. „Най-важното е да се започне с унищожаване на комарите във водоемите, заблатените и мочурливи места. Когато унищожаването на комарите във водоемите се прави няколко пъти годишно и се съчетава с пръскане – тогава резултатът е най-добър. Фактически преди две седмици, знаете, държавата даде една не малка сума от над 3млн. лв., за пръскане със самолети по Дунава, където наистина, тази година, поради влажното време и високото ниво на Дунава преди два месеца, имаше много голяма популация на комари“, обясни проф. Кантарджиев. Той каза още, че е важно вечер комарите да не се допускат в спалните помещения. Професорът успокои, че популацията на тигров комар в България не пренася опасни болести като чикунгуня. \r\n \r\nВиктория МЕСРОБОВИЧ-КУВЕНДЖИЕВА", "date": "2019.08.01", "title": "Проф. Тодор Кантарджиев: Най-застрашени от усложнения на нервната система при заразяване със западнонилска треска са възрастните хора над 60 години"}
{"url": "http://www.focus-news.net/news/2019/08/01/2685936/spetsializirana-prokuratura-publikuva-chast-ot-dokazatelstvata-ot-razsledvaneto-po-sluchaya-s-obvineniya-v-kiberterorizam-sobstvenik-na-tad-grup-ivan-todorov.html", "text": "Специализирана прокуратура публикува части от доказателствения материал, събран в хода на разследването по случая с обвинения в кибертероризъм собственик на „ТАД груп“ Иван Тодоров, по повод протеста на Апелативната специализирана прокуратура за определената мярка за неотклонение „парична гаранция“ на Тодоров, и с разрешение на наблюдаващия прокурор. Това съобщиха от  Специализираната прокуратура . Материалите са публикувани  .  \r\nЗаличени са всички лични данни, факти и обстоятелства, увреждащи интересите на трети страни, както и нецензурни думи и изрази. \r\nУстановено е, че има неуспешни опити за нерегламентиран достъп до 49 търговски дружества. \r\nОтносно личните данни на магистрати, такива са събирани основно за прокурори и следователи, а папката е със заглавие: „ Ne se chistiiiii“. \r\nПубликувани са и част от свидетелски показания, които ще бъдат представени в цялост на Специализирания наказателен съд: „Но все пак броят на клиентите е недостатъчен, затова не съм сигурен кой го предложи – И. или К., част от политиката на фирмата за набиране на клиенти да бъде тестването на сайтове на различни дружества без тяхно знание и впоследствие да ги набират като клиенти. Тази политика на фирмата се коментираше постоянно в офиса основно между И. и К., като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъда привлечени като клиенти.“.  \r\nДействията по разследването продължават.", "date": "2019.08.01", "title": "Специализирана прокуратура публикува част от доказателствата от разследването по случая с обвинения в кибертероризъм собственик на „ТАД груп“ Иван Тодоров"}
{"url": "http://www.focus-news.net/news/2019/08/01/2685940/galap-interneshanal-parlamentat-ne-uspya-da-specheli-doverie-pravitelstvoto-e-izlozheno-na-postepenno-iznosvane-na-reytinga.html", "text": "Парламентът не успя да спечели доверие. Правителството е изложено на обичайното за всяка власт постепенно „износване“ на рейтинга в хода на мандата – който „падна“ дори до по-тревожни стойности около скандалите с имотите. Но се регистрира и известен „рестарт“ в резултатите на изборите за Европейски парламент. Запазват се познатите стойности на доверие към основни политически фигури. Такива са изводите на  „Галъп интернешънъл“  от изследването през юли в края на отиващия си политически сезон.  \r\n \r\nАгенцията започва публикуване на обобщаващи данни в края на сезона и продължава публикуването на равносметки 30 години след началото на демократичните промени у нас. „Галъп интернешънъл“ е единствената агенция, която може да покаже подобни данни всеки месец вече десетилетия наред. \r\n Парламент и правителство \r\nНедоверието към повечето институции и личностите у нас обикновено превъзхожда доверието. С напредване на мандатите обикновено популярността се износва с различна скорост. Последните данни на „Галъп интернешънъл“ от юли не носят изключение. \r\nДоверието в парламента в края на политическия сезон е 21%, срещу 72% недоверие. Останалите се колебаят. Изглежда окончателно отминат периодът на известно „стопляне“ по отношение на парламента – в началото на мандата, когато доверието трайно бе по-близо до 30%, а недоверието беше трайно под 70% (и това всъщност беше един от най-малко лошите периоди за публичния образ на институцията в последното десетилетие). \r\nПредседателят на Народното събрание Цвета Караянчева получава през юли 19% доверие, 55% недоверие, 15% се колебаят, а останалите не я познават. Резултатът е по-скоро задоволителен на фона на доверието в други политически фигури у нас. \r\nОтношението към парламента и към правителството по традиция се движат синхронно, като парламентът явно се възприема традиционно по-зле – вероятно защото е смятан за фокус на партийността, а и поради липса на конкретна фигура, която да му придава част от своята лична популярност, както това се случва с други институции. \r\nПравителството завършва политическия сезон с 29% доверие срещу 62% недоверие (останалите се колебаят). Спад ясно бе отчетен през пролетта на 2019 г., което вероятно се дължи на поредицата от скандали в този период. Изборните резултати и започващият летен сезон обаче, като че ли влияят благоприятно и водят за стабилизиране на доверието в правителствената институция. Но дори и това стабилизиране не отменя обичайното плавно „износване“ на популярността – което се случва в хода на всеки мандат. За сравнение: в първите месеци и години на мандата си кабинетът „Борисов 3“ имаше нива на доверие традиционно над 30%, а недоверието не превишаваше 60%. \r\n Основни личности \r\nТрадиционно високо доверие получават фигури, които стоят по-скоро извън ежедневния непосредствен политически дебат. С по-ниско доверие са личности на по-оперативни ръководни постове и личности, които по-отдавна са в политическия процес. При доверието в партийните фигури значение играят електоратите – колкото по-голяма е една партия, толкова повече доверие би получил съответният лидер. Затова и автоматичното сравняване и „класиране“ едва ли е най-правилният подход. \r\nРумен Радев и Мая Манолова, с положителни оценки традиционно в полето между 50 и 60%, са и двете фигури у нас, които имат положителен рейтинг, т.е. доверието е повече от недоверието. При всички останали недоверието по традиция е повече от доверието и това е стандартната ситуация в страната. Президентската институция традиционно има по-високо доверие в сравнение с правителство и парламент, но в предходния мандат (на Росен Плевнелиев) беше загубила трайно доверие. Въпреки че има моментни колебания по отношение на доверието в държавния глава, президентът завършва политическия сезон без съществена загуба на доверие спрямо предходни периоди. При Мая Манолова в годините пък настъпи подобряване на показателите за доверие. \r\nС близки стойности на положителни и отрицателни оценки – което е всъщност добър рейтинг за българските стандарти – е Слави Трифонов. Седмици преди снощната обява за по-активно влизане в политическия живот неговият рейтинг е един от най-високите в страната. Разбира се, това се дължи и на факта, че още не е пряко намесен в политическия процес. \r\nКметът на София Йорданка Фандъкова, друга ключова публична фигура, през юли 2019 г. получава 31% доверие срещу 47% недоверие. Останалите се колебаят или не могат да отговорят. Години наред доверието при нея също бе в сходни стойности с недоверието, но в последните години се забелязаха симптоми на ерозия. Тя най-много личи в самата София –  където доверието във Фандъкова не е по-високо от това в страната, но недоверието към нея преминава над 50%. \r\nСред партийните лидери, водещ по доверие остава премиерът Бойко Борисов, който получава 30% срещу 54% недоверие, 16% се колебаят. Той е единствената напълно разпознаваема личност – липсват хора, които не могат да отговорят какво мислят за него. Борисов продължава да поддържа сравнително висок рейтинг с лек спад през пролетта, което отново вероятно се дължи на скандалите от този период. Традиционно около една трета от българите симпатизират, а над 50% са настроени отрицателно. \r\nКорнелия Нинова и Красимир Каракачанов се движат в „пакет“ с доверие над 20% от пълнолетните българи, което е сравнително добър атестат. Подобни нива има и еврокомисарят по цифровата икономика и общество Мария Габриел, но там все още разпознаваемостта е сравнително ниска. Близки стойности, както беше отбелязано, има и Цвета Караянчева.", "date": "2019.08.01", "title": "„Галъп интернешънъл“: Парламентът не успя да спечели доверие, правителството е изложено на постепенно „износване“ на рейтинга"}
{"url": "http://www.focus-news.net/news/2019/08/01/2685944/prof-todor-kantardzhiev-nyama-dokazan-sluchay-na-zapadnonilska-treska-u-nas-uvelichavat-se-obache-virusnite-meningiti-ot-nachaloto-na-godinata.html", "text": "95 са случаите на вирусните менингити от началото на годината в нашата страна. Това каза в предаването „Добър ден“ на    проф. д-р Тодор Кантарджиев, директор на Националния център по заразни и паразитни болести. По думите му броят на случаите е с 35 повече в сравнение с миналата година. „Това са възпаления на централния мозък, причинени от вируси. Тежки състояния със загуба на съзнание, силно главоболие и схващане на врата. Понякога се появява и треска“, обясни проф. Кантарджиев. Той посочи, че се причиняват от две групи вируси. „Едните са двукрилите комари. Нашенският комар пренася западнонилската треска. Другият вид са папатаците, които пренасят треска, наречена „тоскана“. В случай на установени симптоми да се потърси незабавна медицинска помощ в неврологично отделение“, посочи още проф. Кантарджиев. Той посочи още, че през тази година у нас няма доказан случай на западнонилска треска, но пикът на болестта се очаква в края на август и началото на септември. \r\nВиктория МЕСРОБОВИЧ-КУВЕНДЖИЕВА", "date": "2019.08.01", "title": "Проф. Тодор Кантарджиев: Няма доказан случай на западнонилска треска у нас, увеличават се обаче вирусните менингити от началото на годината"}
{"url": "http://www.focus-news.net/news/2019/08/01/2685938/makedonskiyat-premier-zoran-zaev-vyarvam-che-shte-se-dogovorim-i-za-gotse-delchev.html", "text": "Министър-председателят на Северна Македония Зоран Заев изрази увереност, че ще бъде постигнато споразумение с България за спора около Гоце Делчев, предава излъчващият на албански език скопски телевизионен канал  „Алсат-М“ . \r\n„Договорихме се вече за четири исторически личности, които почитаме заедно, ще намерим решение и за Гоце Делчев… Отдаваме му почит чрез взаимно разбиране и съм убеден, че делата му могат само да ни свържат“, цитира телевизията думите на Заев от пресконференцията му с премира на България Бойко Борисов, който е на посещение в страната за отбелязване на Илинден и втората годишнина от подписването на договора за добросъседство. \r\n \r\n Тереза Герова", "date": "2019.08.01", "title": "Македонският премиер Зоран Заев: Вярвам, че ще се договорим и за Гоце Делчев"}
{"url": "http://www.focus-news.net/news/2019/08/01/2685943/preskonferentsiya-na-abv-burgas-shte-se-provede-v-ofisa-na-partiyata-v-k-s-lazur-na-2-avgust.html", "text": "Пресконференция на АБВ-Бургас ще се проведе от 11.00 часа на 2 август в офиса на партията в к-с „Лазур“, бл. 144. Това съобщиха от пресцентъра на  ПП АБВ . Партията ще представи кандидатурата си за предстоящия местен вот в Бургас. Ще бъде направен и коментар относно приключващия политически сезон. В пресконференцията ще участват Румен Петков – председател на ПП АБВ, Антон Коджабашев - областен председател партията, и адв. Георги Сталев - общински председател на АБВ-Бургас.", "date": "2019.08.01", "title": "Пресконференция на АБВ-Бургас ще се проведе в офиса на партията в к-с „Лазур“  на 2 август"}
{"url": "http://www.focus-news.net/news/2019/08/01/2685928/premierite-na-balgariya-i-republika-severna-makedoniya-boyko-borisov-i-zoran-zaev-podnesoha-tsvetya-pred-groba-na-gotse-delchev-v-skopie.html", "text": "Министър-председателите на България и Република Северна Македония – Бойко Борисов и Зоран Заев поднесоха цветя пред гроба на Гоце Делчев в църквата „Св. Спас“ в македонската столица Скопие, предаде  специалният пратеник на Радио „Фокус“  в Скопие. Личността и делото на историческата фигура Гоце Делчев и общите чествания на паметта му се оказаха препъникамък в работата на Съвместната мултидисциплинарна комисия по Договора за добросъседство между България и Северна Македония и предизвикаха спорове между двете страни.  \r\nБойко Борисов е на официално посещение в югозападната ни съседка, където заедно с македонския си колега Зоран Заев отбелязват втората годишнина от подписването на Договора за добросъседство, приятелство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. По-рано двамата проведоха двустранна среща, на която обсъдиха напредъка на сътрудничеството в двустранен и многостранен план.  \r\nПредстои среща на българския премиер с македонския президент Стево Пендаровски. \r\nВ 13:50 часа Бойко Борисов и Зоран Заев ще открият възстановения паметник на полковник Константин Каварналиев в Дойран. \r\nВеселка ИВАНОВА", "date": "2019.08.01", "title": "Премиерите на България и Република Северна Македония – Бойко Борисов и Зоран Заев поднесоха цветя пред гроба на Гоце Делчев в Скопие"}
{"url": "http://www.focus-news.net/news/2019/08/01/2685947/sport-bratya-mari-zapochnaha-s-pobeda-vav-vashington.html", "text": "Анди Мъри и Джейми Мъри се завърнаха заедно на корта за пръв път от 2016 година насам и записаха успех на старта на турнира при тандемите във Вашингтон. Британците пропуснаха три мачбола във втория сет срещу Никола Маю и Едуар Роже-Васлен, но в крайна сметка победиха с 6:4, 6:7(7), 10:5. \r\nВ четвъртия си турнир след операцията на тазобедрена става Анди Мъри изглежда във все по-добра форма, а болките вече са отминали. Миналата година, точно във Вашингтон, трикратният „мейджър“ шампион не скри сълзите си, когато победи румънеца Мариус Копил в трети кръг на сингъл. Тогава бившият № 1 почувства силни болки, което в крайна сметка доведе до операцията.", "date": "2019.08.01", "title": "Спорт: Братя Мъри започнаха с победа във Вашингтон"}
{"url": "http://www.focus-news.net/news/2019/08/01/2685949/turbogeneratorat-na-shesti-blok-na-aets-kozloduy-shte-bade-izklyuchen-ot-elektroenergiynata-sistema-na-stranata-za-tri-chasa-poradi-izklyuchvane-na-dve-ot-glavnite-tsirkulatsionni-pompi.html", "text": "В 10.24 часа мощността на шести блок на АЕЦ „Козлодуй” е намалена до 300 мегавата в резултат на задействане на автоматиката за разтоварване на блока, поради изключване на две от главните циркулационни помпи. Това съобщиха от  електроцентралата . Причините за изключването са отстранени. За да бъдат включени отново в работа двете циркулационни помпи, турбогенераторът на шести блок ще бъде изключен от електроенергийната система на страната и ще бъде присъединен отново до три часа след спирането. \r\nРадиационната обстановка е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. \r\nПети блок на АЕЦ „Козлодуй” работи с пълно натоварване на мощността.", "date": "2019.08.01", "title": "Турбогенераторът на шести блок на АЕЦ „Козлодуй” ще бъде изключен от електроенергийната система на страната за три часа поради изключване на две от главните циркулационни помпи"}
{"url": "http://www.focus-news.net/news/2019/08/01/2685946/radio-svobodna-evropa-iranski-ministar-opredeli-islyamskata-traditsiya-za-oplakvane-kato-depresirashta.html", "text": "Иранският министър на здравеопазването Саид Намаки беше подложен на критика, след като заяви, че ислямската традиция за оплакване на шиитските светци по време на религиозните фестивали е депресираща, съобщава  Радио „Свободна Европа“.  \r\nНа конференция на ръководителите на иранските медицински университети в град Машхад, Намаки заяви, че в шиитския ислям се празнуват 14 рождения и се отбелязва гибелта на 13 души, но „ние винаги искаме да ридаем и да сме тъжни“.  \r\nПодобни сцени на меланхолия са често срещани по време на подкрепяните от официален Техеран религиозни фестивали, почитащи, но по-често оплакващи шиитски светци.  \r\nТой добави, че „тъжната атмосфера“ трябва да се измени и балансира. \r\n„Депресията е причината за самоубийство и случаи на насилие“, каза министърът, цитиран от местни медии. По-късно, по повод на критиките срещу себе си, той заяви, че думите му са разчетени погрешно. \r\nОртодоксални мюсюлмани обвиниха Намаки в това, че обижда внука на Мохамед, Имам Хюсеин, почитана шиитска фигура, който е убит в Битката при Кербала през 680 г. и чието мъченичество се почита от шиитите през свещения месец мухарам. \r\nМнозина казаха, че влошената икономическа ситуация на Иран е истинската причина за депресията в обществото, а не официалните религиозни траурни церемонии, както смята Намаки. \r\nСред критикуващите здравния министър бяха и оплаквачи с много последователи, за които се съобщава, че получават щедри хонорари за изпълненията си, целящи да разплачат хората. \r\nСаид Маджид Банифатеме, който е оплаквал в присъствието на Върховния духовен лидер на Иран аятолах Али Хаменей, призова Намаки „да се покае”, като предупреди, че въпросът за „сълзите и траура” за шиитските фигури е „червената линия на всички хора. \" \r\nВ съобщение в социалната мрежа „Инстаграм“ към своите над 750 000 последователи, Банифатеме каза, че религиозните траурни церемонии водят до радост и вълнение, а не депресия. \r\n„Министърът не бива да забравя, че високите разходи за медицински лечения са една от причините за депресията\", добави той.", "date": "2019.08.01", "title": "Радио „Свободна Европа“: Ирански министър определи ислямската традиция за „оплакване“ като депресираща"}
{"url": "http://www.focus-news.net/news/2019/08/01/2685945/premierat-boyko-borisov-shte-napravim-vsichko-vazmozhno-istoricheskite-komisii-da-postignat-konsensus-do-oktomvri.html", "text": "Ще направим всичко възможно историческите комисии да постигнат консенсус до октомври. Това каза министър-председателят Бойко Борисов в изявление след двустранната среща с македонския си колега Зоран Заев във Владата на Република Северна Македония, предаде  специалният пратеник на Радио „Фокус“  в Скопие. „Комисиите трябва да седнат и да разберат, че имат историческа задача. В противен случай би било обидно към гибелта на всички загинали по тези земи. Аз ще се съобразя с това, което казват историците, иначе ще бъда обвинен, че предавам историята на България“, обясни той. Той изрази увереност, че комисиите на България и Република Северна Македония ще намерят приемливо решение на всяка цена. „Това е страшно хубаво за бъдещето и за перспективата та младите хора“, обобщи премиерът Бойко Борисов. Министър-председателят на България изключи възможността комисиите да не постигнат компромис до октомври.  \r\nВеселка ИВАНОВА", "date": "2019.08.01", "title": "Премиерът Бойко Борисов: Ще направим всичко възможно историческите комисии да постигнат консенсус до октомври"}
{"url": "http://www.focus-news.net/news/2019/08/01/2685939/premierat-boyko-borisov-za-balgariya-nyama-po-dobro-ot-prisaedinyavaneto-na-republika-severna-makedoniya-kam-nato-i-es.html", "text": "За България няма по-добро от присъединяването на Република Северна Македония към НАТО и ЕС. Това каза министър-председателят Бойко Борисов в изявление след двустранната среща с македонския си колега Зоран Заев във Владата на Република Северна Македония, предаде  специалният пратеник на Радио „Фокус“  в Скопие. Той отказа да коментира вариант, при който България поставя условия за членството на югозападната ни съседка. „Положихме много усилия и направихме много жертви. Българското европредседателство беше фокусирано изцяло върху перспективите и разширяването на Западните Балкани. И да се наложи точно аз да вдигна ръка срещу Република Северна Македония, това не трябва да се допусне. Затова настоявам колегите ежедневно да работят. Зоран е свидетел как съм се борил с целия си авторитет с Германия, Франция и други, за да се съгласят да работим по темата за македонското членство в НАТО и ЕС и да го има това, което е в момента“, обясни той, като уточни, че откакто двете страни подписаха Договорът за добросъседство, приятелство и сътрудничество, България прави всичко възможно югозападната й съседка да е винаги в прожекторите в положителна светлина.  \r\nОт своя страна македонският премиер Зоран Заев благодари на Борисов за работата му за присъединяването на страната му към структурите на НАТО и ЕС. „Република Северна Македония нямаше да подпише договорът с Гърция, ако не бяхме подписали споразумението с България. Вярвам, че ще продължим да бъдем пример за разрешаването на проблемите и за начина, по който работят две приятелски страни“, обяви той. \r\nВеселка ИВАНОВА", "date": "2019.08.01", "title": "Премиерът Бойко Борисов: За България няма по-добро от присъединяването на Република Северна Македония към НАТО и ЕС"}
{"url": "http://www.focus-news.net/news/2019/08/01/2685951/zhivko-dimitrov-obshtina-burgas-obshtinata-stoi-tvardo-zad-zhelanieto-si-da-se-osiguri-svobodno-prostranstvo-v-dvora-na-ou-lyuben-karavelov.html", "text": "Общината стои твърдо зад желанието си да се осигури свободно пространство в двора на ОУ „Любен Каравелов“ и ще отсява това свое желание по всякакъв възможен начин. Това каза пред журналисти Живко Димитров, директор на дирекция „Управление на общинска собственост“ в Община Бургас, по повод протест на жители на Бургас във връзка спряно строителство в близост до ОУ „Любен Каравелов“, предаде репортер на  Радио „Фокус“-Бургас . „Това нещо е манифестирано и с решението на Общински съвет (ОбС)-Бургас. Към настоящия момент няма даже и стартирала процедура по отчуждаване. Решението на ОбС-Бургас е да се определи обекта за публична собственост като част от дворното пространство на у-ще „Любен Каравелов“, одобряване на здания за проектиране и съответно даване възможност да се стартира процедурата по изменение на регулационния план“, каза още Димитров. По думите му, за да може да се стартира учредителната процедура, би следвало да има влязъл в сила подробен устройствен план, който да предвижда възможността за отчуждаване.  \r\n„В закона за общинската собственост в чл. 40, ал. 7 забранява замените и ги допуска само във възможността на учредителното производство. Това, което се случва в момента, е, че има желание за замяна, само че законът не нарича това замяна, а го нарича имотно обезщетяване“, заяви и добави, че законът допуска двата варианта за обезщетяване – парично или имотно, съответно за начина на обезщетяване ще бъде обсъден от ОбС-Бургас към момента на стартиране на процедурата по отчуждаване. „Сега в момента такава процедура не е стартирана, защото няма дори и разработен проект за устройствен план. Няма абсолютно никакъв политически мотив. Това, което стана ясно и беше обсъдено, е че следва да се освободи площта, за да може освободи дворна площ в училище „Любен Каравелов“, уточни директорът на дирекция „Управление на общинска собственост“. Според думите му частта от този парцел е била предвидена по предходните планове за училище, така че резултатът на учредителната преписка ще бъде, че този имот ще бъде част от двора на училището, това е желанието на администрацията и потвърдено с решението на ОбС-Бургас. \r\nДеница ДИМИТРОВА", "date": "2019.08.01", "title": "Живко Димитров, Община Бургас: Общината стои твърдо зад желанието си да се осигури свободно пространство в двора на ОУ „Любен Каравелов“"}
{"url": "http://www.focus-news.net/news/2019/08/01/2685948/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-gkpp-dunav-most-ruse-gkpp-kulata-i-gkpp-makaza.html", "text": "Трафикът на ГКПП \"Капитан Андреево\" на границата с Република Турция остава силно интензивен на изход за товарни автомобили, по данни към 13.00 часа. Това съобщиха от  ГД „Гранична полиция“ . Интензивен е трафикът и на ГКПП \"Калотина\" на границата с Република Сърбия и на ГКПП \"Кулата\" и ГКПП \"Маказа\" на границата с Република Гърция на вход и изход, както и на ГКПП \"Дунав мост-Русе\" на границата с Румъния - на изход за товарни автомобили. \r\nНа границата с Република Северна Македония трафикът е нормален на всички гранични контролно-пропускателни пунктове.", "date": "2019.08.01", "title": "ГД „Гранична полиция“: Интензивен е трафикът на ГКПП \"Капитан Андреево\", ГКПП \"Калотина\", ГКПП \"Дунав мост-Русе\", ГКПП \"Кулата\" и ГКПП \"Маказа\""}
{"url": "http://www.focus-news.net/news/2019/08/01/2685954/sport-livarpul-s-nay-mnogo-nominatsii-za-priza-na-fifa.html", "text": "От световната футболна централа ФИФА обявиха десетимата номинирани за най-добър играч през изминалия сезон при мъжете и жените. В списъка за наградата The Best личат имената на 5-кратните носители на \"Златната топка\" Лионел Меси и Кристиано Роналдо, които заедно с Върджил ван Дайк са фаворити за отличието. Ливърпул е с най-много номинации - три, освен холандеца в списъка са още Мохамед Салах и Садио Мане. Селекцията е направена на базата на представянето на играчите в периода 16 юли 2018 г. - 19 юли 2019 г. феновете също могат да дадат своя глас и в двете категории, като техният вот ще има равна сила с този на избрани журналисти, селекционерите на националните отбори и техните капитани. Тримата финалисти от всяка категория ще бъдат обявени на по-късен етап. Победителите ще станат ясни на церемония в Милано на 23 септември.", "date": "2019.08.01", "title": "Спорт: Ливърпул с най-много номинации за приза на ФИФА"}
{"url": "http://www.focus-news.net/news/2019/08/01/2685950/yeni-safak-v-siriya-shte-badat-razpolozheni-60-000-amerikanski-voynitsi-tvardi-bivsh-turski-general.html", "text": "САЩ ще разположат най-малко 60 хил. военнослужещи в Сирия от базите си в Доха, Басра и Средиземноморието. Това заяви ексклузивно пред вестник  Yeni Safak  бившият турски генерал Адулах Кълъчарслан.  \r\nТой е категоричен, че подготовката в САЩ наподобява тази, която предшестваше инвазията в Ирак през 2003 г. Турският военен отбеляза, че 25 000 камиона и стотици товари, изпратени в Сирия от Вашингтон, са предназначени за 60-те хил. войници, които ще бъдат разположени на североизток в страната като част от плана на САЩ окупация на Сирия.  \r\n„Понастоящем това оборудване и оръжия очакват американски войници, които ще бъдат изпратени в Сирия от базата в Доха, Средиземноморието и Басра“, твърди Кълъчарслан.  \r\n„Целта им е да създадат окупационен коридор, който да обхваща югоизточната част на страната. Те полагат основите на този план поетапно през последните 30 години“, продължи бившият турски генерал, като направи паралел между подготвяната операция в Сирия и тази в Ирак.  \r\n„Същият капан се опитват да използват и в Сирия. На САЩ не може да се вярва, нямаме шанс да се видим очи в очи с тях. Губим време, докато говорим. Турция трябва спешно да се намеси в региона и трябва да очертае границите на собствената си зона за сигурност, тъй като унищожава терористичните елементи, които представляват открита заплаха “, коментира Кълъчарслан. \r\nПървият капан е поставен през 1991 г., твърди военният. „Американската администрация по това време се мобилизира, за да създаде буферна зона по нашите граници преди иракската инвазия, за да отвори полето за действия на ПКК“. \r\n„Ако не бяха турските войници, които преустановиха създаването на коридор за терористите..., целият Близкия Изток щеше да бъде вплетен в още по-голям хаос и бедствия“, увери Кълъчарслан. \r\nВъпреки че датата, определена за изтеглянето на американските войски от Сирия, отдавна отмина, САЩ все още не са намалили военното си присъствие в страната.  Турция отдавна критикува САЩ заради контактите им с въоръжени групировки, които Анкара определя като терористични. \r\n \r\n . \r\n \r\n Тереза Герова", "date": "2019.08.01", "title": "Yeni Safak: В Сирия ще бъдат разположени 60 000 американски войници, твърди бивш турски генерал"}
{"url": "http://www.focus-news.net/news/2019/08/01/2685956/veliko-tarnovo-s-14-000-lv-obshtinata-shte-se-bori-sreshtu-kestenoviya-listominirasht-molets-v-grada.html", "text": "Започна борба с кестеновия листоминиращ молец във Велико Търново. Неприятелят засяга на 100 % конските кестени, които са разположени във всички паркови пространства. Вече има сключен договор с фирма, която извършва третиране. Обработка е извършена на 13 дървета в парк „Никола Габровски“. Това съобщи на пресконференцияИвайло Проданов, представител на компанията, която се занимава с процеса, предаде репортер на  Радио „Фокус“ – Велико Търново . Той уточни, че първоначалното фирмата е започнала сама, след което към процеса се е присъединила и Общината. „Искам да благодаря лично на кмета Панов за това, че след като бе запознат с проблема, той веднага предприе необходимите мерки. Сключихме договор и започнахме с бързи стъпки да решаваме проблема“, коментира още експертът. Роман Рачков, председател на Българската асоциация за растителна защита, уточни, че заболяването е установено чрез мониторингова станция, разположена в Търново от неправителствената организация. Изпробвани са и други методи за борба с кестеновия молец, но те са били неуспешни. „Насекомото се появява през 1998 година в Македония. Мога да твърдя, че кестените в България са на 100% засегнати. Това, което ние правим, е да извършваме проучване кой е най-подходящия момент, в който можем да третираме молците, за да предотвратим снасянето на яйца. За целта използваме метеостанцията, която работи от януари, както и специални феромонни уловки“, обясни още Роман Рачков. Той увери, че препаратите, с които се пръска са разрешени и безопасни за хората.  Следващото третиране ще е през пролетта на 2020 година, тъй като тогава ще е най-подходящия период. \r\nЛуиза ТРАНЧЕВА", "date": "2019.08.01", "title": "Велико Търново: С 14 000 лв. Общината ще се бори срещу кестеновия листоминиращ молец в града"}
{"url": "http://www.focus-news.net/news/2019/08/01/2685955/haskovo-nad-17-kg-heroin-na-stoynost-1-130-000-leva-byaha-zadarzhani-ot-mitnicheski-sluzhiteli-na-gkpp-kapitan-andreevo.html", "text": "17,356 кг  хероин бяха задържани от митнически служители на ГКПП Капитан Андреево, а при последвали оперативно-издирвателни мероприятия на служители на сектор БОП – Хасково и на ОД на МВР – Хасково, под ръководството на Окръжна прокуратура Хасково, е задържан и един от получателите на пратката,  обявиха на брифинг днес в Свиленград директорът на Агенция „Митници“ Георги Костов, Делчо Лавчев - заместник-окръжен прокурор в ОП Хасково, Атанас Курдов – началник сектор БОП – Хасково, старши комисар Ангел Цанков -  директор на ОД на МВР Хасково и Христо Стефанов - заместник-директор на РД на Гранична полиция – Елхово. Това съобщиха от пресцентъра на  Агенция „Митници“ . На 26.07.2019 г., на ГКПП Капитан Андреево, на трасе „Входящи леки коли и автобуси“ пристига лек автомобил,  управляван от 44-годишен британски гражданин от иракски произход.  Превозното средство е селектирано  за  щателна митническа проверка, при която митническите служители установяват хладилна чанта с двойно дъно. В нея са укрити 17 пакета, обвити със синьо индиго и прозрачен полиетилен.  Извършеният на място полеви наркотест показва, че съдържащото се в пакетите прахообразно вещество  е хероин. Общото количество на иззетия наркотик е 17,356 кг. Уведомена е Окръжна прокуратура Хасково, образувано е досъдебно производство, а в случая се включват и служители на сектор „Борба с организираната престъпност“ – Хасково и ОД на МВР Хасково. При извършените оперативно-издирвателни мероприятия е установено още едно съпричастно лице – 37-годишен ирански гражданин, със статут на постоянно пребиваващ в Германия, за което е установено, че е подбудител и помагач за извършване на престъплението. Повдигнати са обвения по чл. 242 ал. 4 във връзка с  ал. 2  от Наказателния кодекс на водача на автомобила и на второто лице. Това престъпление само по себе си се явява тежко умишлено престъпление. Предвижда се наказание лишаване от свобода от 15 до 20 години, както и кумулативно предвидено наказание глоба от 200 000 до 300 000 лева, обясни пред журналистите Делчо Лавчев - заместник-окръжен прокурор в ОП Хасково и допълни, че вчера (31.07.2019 г) съдът е постановил постоянна мярка за неотклонение задържане под стража за двете лица. Получателят на пратката с наркотично вещество е задържан на 29.07.2019 г., около 22 часа,  в района на хотел в Хасково, обясни Атанас Курдов – началник сектор БОП – Хасково и допълни, че хероинът е бил предназначен за Западна Европа. Директорът на Агенция „Митници“ подчерта добрата координация и взаимодействие между службите, противодействащи на този тип препълнения, под ръководството на прокуратурата. „Митническите служители са извършили изключително професионално проверката, шофьорът не е показал съмнително поведение, но е проверен на база анализ на риска и така е установено наркотичното вещество“, обясни Георги Костов и допълни „Позитивното тук е, че веднага след като е установено наркотичното вещество има и още високо професионални действия на митническите и граничните служители и в разследването бързо се включват ГДБОП, който има по-висок оперативен капацитет“, допълни директорът на Агенция „Митници“. Това е трети такъв случай на ГКПП Капитан Андреево за последните четири месеца като общо са задържани 312 кг хероин, подчерта Костов и допълни, че при предишен такъв случай през април са задържани 288 кг хероин, укрити в товарен автомобил. Тогава също е имало добра координация и на територията на Пловдивска област е задържан организатора на канала. Вторият случай е от май, при който са задържани около 6 кг хероин, пренасяни от двама български граждани, а при последвало претърсване на техните адреси и на адресите на други съпричастни лица са задържани и още наркотични вещества. Откритото наркотично вещество е на стойност над  1 130 000  лева по цени за нуждите на съдебната система.", "date": "2019.08.01", "title": "Хасково: Над 17 кг хероин на стойност 1 130 000 лева бяха задържани от митнически служители на ГКПП „Капитан Андреево“"}
{"url": "http://www.focus-news.net/news/2019/08/01/2685960/plovdiv-uchenitsite-v-s-tsalapitsa-veche-imat-ekoklasna-staya-na-otkrito.html", "text": "Основно училище „Паисий Хилендарски“ в с. Цалапица, общ. Родопи, стана по-привлекателно, след като се сдоби с кът за провеждане на занятия на открито. Положителната промяна е факт след реализацията на проект на учебното заведение, озаглавен „Моята класна стая сред природата“. Това съобщиха от  Регионална инспекция Пловдив  към МОСВ. Учителите и учениците вече могат да се поздравят за успешно изпълнената си задача, след като през юли комисия с представители на Регионалната инспекция по околната среда и водите – Пловдив (РИОСВ - Пловдив) и Предприятието за управление на дейностите по опазване на околната среда (ПУДООС) прие извършената работа по проекта без забележки. Направените и верифицирани разходи са в размер на 5000 лева, като при подготовката на терена за реализирането на проекта е ползван и доброволният труд на жителите на селото. В двора на школото е изградена беседка с пейки, четири маси и преносима дъска, разположени на 20 кв. метра. В нестандартна обстановка учениците ще могат да усвояват знания и умения още от предстоящата учебна година. Занятията на открито ще спомогнат за приобщаване на учениците към природата и изграждането на трайни навици за опазване на околната среда. Училищната идея е одобрена и финансирана от ПУДООС в рамките на Националната кампания на Министерството на околната среда и водите „За чиста околна среда“ и традиционния конкурс „Обичам природата – и аз участвам“. Тя е първият успешно реализиран проект по програмата на територията на РИОСВ - Пловдив. Освен него, още около 50 вече одобрени проекта в областта чакат успешното си приключване. Срокът за изпълнение на дейностите по осъществяването им за общини и кметства е до края на ноември тази година, а за училища, детски градини и детски комплекси – до края на октомври.  Реализацията на проектите се осъществява с активното съдействие и под контрола на РИОСВ-Пловдив.", "date": "2019.08.01", "title": "Пловдив: Учениците в с. Цалапица вече имат екокласна стая на открито"}
{"url": "http://www.focus-news.net/news/2019/08/01/2685957/the-guardian-v-amerikanski-restorant-sluzhitelite-si-tatuirat-bekon-i-yaytsa.html", "text": "„Не е задължително да си направите татуировка с логото на ресторанта, ако искате да работите в кафене „Нова“ в Боузман, Монтана. Но това не е спряло повече от 30 от настоящите и бивши служители на заведението да си направят такава“, съобщава британският национален ежедневник  The Guardian . \r\nТатуировката е уникална. „Един ден бяхме в кухнята. Две яйца и две парченца бекон образуваха в чиния  точната форма на череп с кръстосани кости. Помислихме си: „Уау, от това ще излезе невероятна татуировка“, разказва собственичката на заведението Серина Рундберг пред ABC Fox Montana. \r\nРундберг е накарала художник да създаде дизайн за татуса, след което редица служители са решили са си направят такъв. Впоследствие това се превръща в лого на ресторанта, бродиран върху служебното облекло на персонала под надпис „Убийствена закуска“.  \r\n \r\n Тереза Герова", "date": "2019.08.01", "title": "The Guardian: В американски ресторант служителите си татуират бекон и яйца"}
{"url": "http://www.focus-news.net/news/2019/08/01/2685958/yanka-gospodinova-kmet-na-alfatar-tazi-godina-na-denya-na-gradinarya-imame-okolo-20-uchastnika.html", "text": "Тази година на Деня на градинаря имаме около 20 участника. Това каза кметът на Община Алфатар Янка Господинова в интервю за  Агенция „Фокус“ . „Честването на деня на градинаря се състои за трета поредна година“, каза Господинова и добави, че туристическите обекти са отворени целодневно. Тя обясни, че мероприятието е свързано с всичко, което може да се произведе собственоръчно. „Всяко населено място има своята специфика по отношение на приготвянето на едно ястие. Ние искахме точно тези различия на трапезата да намерят своето място на тази изложба. Към настоящия момент има участници не само жителите от град Алфатар, но и от всички населени места от Общината имат своя маса на самата изложба“, каза тя.  Господинова добави, че са изградени два къта за отдих в централната част на града. “Двата къта са за възрастни и деца. Кътът, който е в централната част на града, е с реновирани кладенци и с направени изградени беседки“, поясни кметът на Алфатар. Тя каза още, че масите са били отрупани със собственоръчно направени неща. „Всеки един от участниците беше облечен с традиционните за Добруджа носии“, добави Янка Господинова. \r\nНадежда ИВАНОВА \r\n \r\n Пълния текст на интервюто четете в „Мнение”", "date": "2019.08.01", "title": "Янка Господинова, кмет на Алфатар: Тази година на Деня на градинаря имаме около 20 участника"}
{"url": "http://www.focus-news.net/news/2019/08/01/2685961/sofiya-tri-avtomobila-sa-katastrofirali-na-nadlez-nadezhda.html", "text": "Три автомобила са катастрофирали на надлез „Надежда“.  Това съобщи слушател на  Радио „Фокус“ . Инцидентът е станал в посока към Централна гара. Заради произшествието движението в района е затруднено. Образувало се е задръстване. Пътните настилки в София са мокри. Времето е облачно.  \r\n „Фокус“  напомня на водачите да шофират с повишено внимание и съобразена скорост.", "date": "2019.08.01", "title": "София: Три автомобила са катастрофирали на надлез \"Надежда\""}
{"url": "http://www.focus-news.net/news/2019/08/01/2685952/d-r-kamen-yankov-odbh-plovdiv-klanitsite-na-teritoriyata-na-oblastta-sa-pod-neprekasnat-kontrol.html", "text": "Кланиците на територията на Пловдивска област са под непрекъснат контрол. Това каза за  Радио „Фокус“ – Пловдив  директорът на Областната дирекция по безопасност на храните (ОДБХ) в Пловдив д-р Камен Янков. По думите му непрекъснатият контрол включва 12 часа ветеринарен контрол и 12 часа контрол на достъпа от органите на МВР и Военна полиция. Целта е да не се допусне нерегламентирано придвижване на животни към кланиците. Д-р Камен Янков посочи също, че регистрираните кланици в Пловдивска област са общо шест, но действащите са пет, тъй като една от тях – тази в село Войводиново, е претърпяла сериозна авария. \r\nТони МИХАЙЛОВ", "date": "2019.08.01", "title": "Д-р Камен Янков, ОДБХ-Пловдив: Кланиците на територията на областта са под непрекъснат контрол"}
{"url": "http://www.focus-news.net/news/2019/08/01/2685964/evropeyskaya-pravda-ukrayna-vsyako-osmo-dete-v-es-rodeno-ot-mayka-na-vazrast-pod-20-godini-e-ot-balgariya-i-rumaniya.html", "text": "Жените в България и Румъния са най-младите майки в Европейския съюз, според данни на Евростат, цитирани от украинското електронно издание  „Европейская правда“ . \r\nОказва се, че всяко осмо дете в ЕС, родено от майка под 20-годишна възраст, е от България или Румъния. Най-голям дял от ражданията на първите деца на млади майки на възраст под 20 години е регистриран в България (12,5% от общия брой на ражданията на първите деца през 2017 г.) и в Румъния (12,1%). Следват Унгария (8,5%) и Словакия (8,1%). \r\nПо-малко от 2% от първите раждания на млади майки са в Дания (1,0%), Италия и Словения (по 1,1% всяка), Нидерландия (1,2%), Люксембург и Швеция (1,4% ). \r\nЩо се отнася до по-възрастните майки, най-голям дял от ражданията на първи деца от жени на възраст 40 години и повече е регистриран в Испания (8,8% от общите раждания на първи деца през 2017 г.) и Италия (8,6%). Следват Гърция (6,6%), Люксембург и Ирландия (5,9% всяка). \r\n \r\n Тереза Герова", "date": "2019.08.01", "title": "„Европейская правда“ (Украйна): Всяко осмо дете в ЕС, родено от майка на възраст под 20 години, е от България и Румъния."}
{"url": "http://www.focus-news.net/news/2019/08/01/2685959/narodnoto-sabranie-e-prielo-84-zakona-125-resheniya-i-edno-obrashtenie-kam-balgarskiya-narod-ot-nachaloto-na-2019-g.html", "text": "През седмата си сесия 44-ото Народно събрание е приело 41 закона и 65 решения. Това сочи справка за законодателната дейност на Народното събрание, подготвена от Дирекция „Пленарни заседания, парламентарен контрол и финални текстове“ и парламентарния пресцентър. За периода от 7 май до 31 юли 2019 г. в парламента са внесени 57 законопроекта, като 26 от тях са на народни представители. Постъпили са 73 проекта за решения, от тях 64 са от депутати. Това съобщиха от пресцентъра на  Народното събрание . По време на седмата си сесия 44-ото Народно събрание е приело изменения и допълнения в Закона за енергетиката, в Закона за мерките срещу изпирането на пари, в Закона за държавната собственост, в Закона за лечебните заведения, в Закона за здравето, в Закона за политическите партии, в Изборния кодекс и др. Парламентът е имал 34 редовни и едно извънредно пленарни заседания. От началото на 2019 г. Народното събрание е имало 79 редовни и две извънредни пленарни заседания. В парламента са внесени 117 законопроекта, 133 проекти за решения и един проект на обръщение. Народното събрание е приело 84 закона, 125 решения и едно обръщение към българския народ.  Използваното време за осъществяване на контролната функция на парламента през седмата сесия на 44-тото Народно събрание е 27 часа и 47 минути. Парламентарен контрол е провеждан в 9 пленарни заседания.  В Народното събрание от 7 май до 31 юли 2019 г. са постъпили 277 въпроса и 14 питания. В този период са проведени четири изслушвания на министри и едно разискване по питане. Членовете на правителството са отговорили на 218 въпроса и 6 питания. На най-много въпроси и питания са отговорили министърът на регионалното развитие и благоустройството Петя Аврамова – 45, министърът на здравеопазването Кирил Ананиев – 34, министърът на земеделието, храните и горите Десислава Танева – 22, министърът на вътрешните работи Младен Маринов и  министърът на труда и социалната политика Бисер Петков – по 15, министърът на финансите Владислав Горанов – 14, вицепремиерът по обществения ред и сигурността и министър на отбраната Красимир Каракачанов и министърът на образованието и науката Красимир Вълчев  – по 13, министърът на правосъдието Данаил Кирилов – 12, министърът на околната среда и водите Нено Димов – 10, министърът на културата Боил Банов и министърът на енергетиката Теменужка Петкова – по 7 и т.н. Най-много въпроси и питания са отправили народните представители Георги Гьоков – 30, Валентина Найденова – 20, Георги Стоилов – 13, Дора Янкова – 11, Джевдет Чакъров, Антон Кутев, Кристина Сидорова и Любомир Бонев – по 10, Николай Цонков, Светла Бъчварова и Надя Клисурска-Жекова по 9, Георги Йорданов – 8, Иван Димов Иванов, Иван Валентинов Иванов и Илиян Тимчев – по 7, Анелия Клисарова, Даниел Йорданов, Иван Ченчев, Крум Зарков, Стефан Бурджев и Филип Попов – по 6, Георги Михайлов, Николай Тишев и Пенчо Милков – по 5 и т.н.  От ПГ „БСП за България” са внесли най-много въпроси и питания - 213 въпроса и 13 питания. От ПГ на ПП ГЕРБ са отправили 31 въпроса и едно питане, от ПГ на ДПС - 15 въпроса, от ПГ „Обединени патриоти” - 14 въпроса и от ПГ на ПП ВОЛЯ – „Българските Родолюбци“ - 1 въпрос.", "date": "2019.08.01", "title": "Народното събрание е приело 84 закона, 125 решения и едно обръщение към българския народ от началото на 2019 г."}
{"url": "http://www.focus-news.net/news/2019/08/01/2685953/the-independent-britanski-ministar-se-samnyava-che-obedinenoto-kralstvo-shte-napusne-es-do-kraya-na-oktomvri.html", "text": "Новоназначеният министър на финансите на Обединеното кралство Риши Сунак, постави под съмнение обявения краен срок за излизането на страната от структурите на Общността, отбелязва британският вестник  The Independent .  \r\nСунак говори в сутрешното предаване на BBC Radio Today. По повод обявения за 31 октомври Брекзит, той заяви: „Да се надяваме“, че Великобритания ще напусне ЕС в края на октомври.  \r\nВ далеч по-внимателен коментар по темата, Сунак подчерта: „Голяма част от парите, които харчим, ще отидат за неща, за които така или иначе трябва да харчим, защото напускаме ЕС, а това означава, че напускаме единния пазар и митническия съюз, така че, разбира се, това означава промени в начина, по който търгуваме с Европа\". \r\nВ следващо интервю министърът изясни забележките си, казвайки за радио LBC: „Правителството е кристално ясно, напускаме ЕС – без „ако“, без „но“, в края на октомври\". \r\nИзглежда Сунак забеляза грешката си или някой я забеляза вместо него, завършва британският вестник.", "date": "2019.08.01", "title": "The Independent: Британски министър се съмнява, че Обединеното кралство ще напусне ЕС до края на октомври"}
{"url": "http://www.focus-news.net/news/2019/08/01/2685967/mariyana-popova-nimh-prez-avgust-ne-ni-ochakvat-ekstremno-visoki-temperaturi.html", "text": "През август не ни очакват екстремно високи температури. Това каза дежурният синоптик към  НИМХ  Марияна Попова в интервю за  Агенция „Фокус“  относно времето през месец август. „Най-високите температури ще бъдат до 35, 37, 38 градуса. Но все пак това не са екстремни температури. Най-високите температури през месеца са били и над 40 градуса. Тази година поне засега не изглежда да имаме такива температури“, добави още тя. Относно времето в планините Попова каза, че през първото десетдневие то ще бъде неустойчиво. „Разбира се в планината времето се променя много по-бързо. Дори когато денят започва със слънце, много често там в часовете около и след обяд се развиват купести облаци, а в отделни дни те ще бъдат и по-мощни купесто-дъждовни с вероятност за валежи и гръмотевични бури. След това и там се очаква по-стабилно време “, обясни тя.  \r\nТеодора ПАВЛОВА  \r\n Пълния текст на интервюто четете по-късно в „Мнение”", "date": "2019.08.01", "title": "Марияна Попова, НИМХ: През август не ни очакват екстремно високи температури"}
{"url": "http://www.focus-news.net/news/2019/08/01/2685965/temata-za-balgariya-v-chuzhdestrannite-medii-poseshtenieto-na-boyko-borisov-v-severna-makedoniya-sdelkata-za-f-16-i-uvelichavane-na-iznosa-za-kosovo-agentsiya-fokus.html", "text": "Посещението на министър-председателя Бойко Борисов в Северна Македония за отбелязване на втората годишнина от подписването на договора за добросъседство, отзвукът от сделката за закупуването на американски изтребители F-16, както и увеличаването на износа ни в Косово са част от свързаните със страната ни теми, отразени в чуждестранните медии.   \r\n \r\n \r\nВ македонските медии преобладават коментарите за визитата на Борисов: \r\n \r\nМинистър-председателят на България Бойко Борисов, който пристигна в Скопие за отбелязване на Илинден и втората годишнина от договора за добросъседство, бе посрещнат от македонския си колега Зоран Заев пред сградата на правителството с най-високи държавни и военни почести, предава телевизионният канал  „Сител“ . \r\nДвамата министър-председатели и делегациите ще проведат оделни срещи, на които ще обсъдят напредъка в сътрудничеството в двустранен и многостранен план. Заев и Борисов ще дадат съвместна пресконференция, след което ще посетят църквата „Св. Спас“, за да се поклонят и положат венци на гроба на Гоце Делчев. \r\nВ Скопие Борисов ще се срещне и с държавния глава Стево Пендаровски, след което ще посети Дойран за полагане на венци пред паметника на полковник Константин Каварналиев. \r\n \r\nМинистър-председателят на Северна Македония Зоран Заев изрази увереност, че ще бъде постигнато споразумение с България за спора около Гоце Делчев, предаде излъчващият на албански език скопски телевизионен канал  „Алсат-М“ . \r\n„Договорихме се вече за четири исторически личности, които почитаме заедно, ще намерим решение и за Гоце Делчев… Отдаваме му почит чрез взаимно разбиране и съм убеден, че делата му могат само да ни свържат“, цитира телевизията думите на Заев от пресконференцията му с премира на България Бойко Борисов, който е на посещение в страната за отбелязване на Илинден и втората годишнина от подписването на договора за добросъседство. \r\n \r\nИнституциите в Северна Македония мълчат по повод гръцко-българските отричания и провокации, пише Деян Сърбиновски в статия за електронното издание на  „Нова Македония“ , първият вестник в югозападната ни съседка. \r\nМинистерството на външните работи няма отговор на последните провокации от съседите към Македония, макар събиранията на македонци в Овчарани (Вощарани) и пеенето на македонски песни беше определено като иредентистко, докато българският вицепремиер Красимир Каракачанов сравнява македонското малцинство в България с марсианци и ескимоси.  \r\n \r\nВъпреки демонстрираната отвореност на Македония към диалог с Гърция и България чрез подписването на добросъседско споразумение със София, а по-късно и на Преспанското споразумение с Атина, както и чрез многобройните отстъпки, които нашата страна направи, всичко в интерес на добросъседските отношения в днешно време е атакувано и обиждано от обществото в тези две съседни страни. А именно, първият вицепремиер на България Красимир Каракачанов сравни т.нар. македонското малцинство в България с марсианци и ескимоси, но почти веднаха след това реакцията на гръцката общественост, която  характеризира събирането на македонци от Беломорска Македония в Овчарани и пеенето на македонски песни като иредентски акт, който е в разрез Споразумението от Преспа,  нажежава атмосферата, която след подписването на договорите, вместо да се успокои, ненужно се подклажда. \r\nВ тази връзка „Нова Македония\" помоли МВнР за отговор дали ресорното министерство досега е отправоло някаква протестна нота на Гърция или МВнР в Атина относно последните гръцки провокации, както и всякакви други стъпки относно изпълнението на Преспанското споразумение. Дали и доколко Гърция спазва договора, която самата тя досега многократно нарушава, като продължава да се отнася към нас, както си иска, понякога подигравателно описвайки ни само като северната й съседка, без да споменава думата Македония? \r\nВъпреки че не получихме официален отговор, по телефона ни беше казано, че поради ваканции и прекалена заетост на служителите, ще ни бъде представен  точен отговор от МВнР следващата седмица. Тази нова ситуация, в която нашите институции, за съжаление, нямат незабавен отговор на провокации, идващи от чужбина, напомня за времето, когато се подписваха договорите с България и Гърция. Тогава информацията за споразуменията идваха само от външни канали.  \r\nМеждувременно този вид речник и поведението на гръцката страна, както и на българската спрямо нас, получиха реакции от страна на обществото. Според някои местни експерти тази позиция на съседите спрямо нас, въпреки подписването на наложените споразумения, показва, че отношението на съседите ни не се е променило. Днес това е само ново повтаряне на историята, която въпреки подписването на споразумения с двете страни, не може да бъде изкоренена.  Бившият дипломат Ристо Никовски казва, че тези реакции в Атина, но и в София, са само началото на последиците от подписаните споразумения. \r\n„Не трябва да забравяме, че тълкуването на гръцката страна на Преспанското споразумение е, че сме приели, че в Гърция няма македонци. Поне не от нашите, което означава, че отсега нататък не само за Гърция, но и за света на „македонците“ ще бъдат само 2,5 милиона измислени в Гърция. Сегашните реакции на Атина по повод събитията в Овчарани са само началото и такива ще зачестят в бъдеще. Това са само потвърждения, че споразуменията с България и Гърция не са решили проблемите с тези страни, а само ги поставиха на масата, докато нашите рани ще кървят още много години“, анализира Никовски.  \r\nИначе гръцката телевизия „Стар“ тази седмица публикува статия, в която сбирката на македонци в Овчарани, Беломорска Македония, беше представена като иредентистки акт на „псевдомакедонци“, които пеят македонски песни. Скопие бе обвинено в разпространение на иредентистка пропаганда, докато македонците бяха обвинени в грубо нарушение на Преспанското споразумние. Телевизията съобщи, че „Виножито“  е философска организация, а твърденията за съществуването на македонско малцинство в Гърция са опасни, исторически неточни и пълни с омраза. \r\nВъпреки че настоящите обстоятелства, представени на гръцката общественост, звучат като провокация, все още няма реакция от страна на местните власти и други международни институции. Може би в бъдеще преди всеки значителен юбилей или събиране на македонци, у дома или в чужбина, ще трябва да питаме и да получаваме одобрения кои песни може да изпеем. За да не ни обвиняват отново в иредентизъм, от който те са най-дълбоко заразени и напълно обсебени. \r\n \r\n \r\nБългарски евродепутат сравни изявлението на САЩ по повод закупуването на изтребителите F-16 от страна на България с похвала от търговец на зеленчуци, пише руската медия  „Спутник“. \r\nВашингтон приветства решението на българското правителство за отмяна на президентското вето и ратифицирането на договор за 1,26 млрд. долара за закупуване на осем нови F-16 и поддържащо оборудване. Контрастните мнения в най-високите политически ешелони в страната обаче остават непокътнати.  \r\nНовият член на Европейския парламент от БСП Иво Христов, заяви, че реакцията на Белия дом по повод сделката му напомня на поведението на търговец, който хвали клиент, купуващ зеленчуци на завишена цена.  \r\n„Представете си, че си купите килограм домати за 20 лева, а продавачът, невиждал подобно чудо, ви хвали за \"чудесния избор\". Ще се гордеете ли пред приятелите си с похвалата? Защото това прави Борисов, развявайки американските хвалебствия за сделката с F-16“, написа евродепутатът в страницата си във „Фейсбук“.  \r\nСлед покупката на изтребителите, Държавният департамент на САЩ изпрати поздравления до българското правителство за закупуването на F-16. Българският премиер Бойко Борисов изрази благодарност към колегите си за факта, че сделката се състоя въпреки \"различни глупости и опити на опонентите ни да предотвратят покупката\". \r\nСпоред Борисов, от изявлението на Държавния департамент става ясно, че нито българското, нито американското правителство са били „обект на лобиране“. \r\nМиналата седмица Народното събрание отмени вето, наложено от президента Румен Радев. Според него депутатите са гласували ратифицирането на сделката твърде прибързано. \r\nЦената за осемте изтребителя е 1,26 млрд долара. Шест от тях ще бъдат доставени през 2023 г., а другите два в първото тримесечие на 2024 г. България ще трябва да плати пълната цена за покупката си до 5 септември тази година. Струва си да се отбележи, че правителството изтегли дълг кредит от 400 млн. долара, за да финализира сделката. \r\nРешението за покупка на американски изтребители беше многократно критикувано от Радев и опозицията. През декември 2018 г. той нарече метода за избирането на нови самолети „игра на демокрация“ и „триумф за лобизма“.  \r\nПо време на процедурата по подписването на договорите през юни и юли, президентът многократно насочваше вниманието към въоръжението за F-16, които България купува, което не позволява на самолета да работи на пълния си потенциал. \r\nПокупката също така не включва реконструкцията на база, където изтребителите да бъдат съхранявани, което принуждава страната да се нагърби с огромни разходи. Началникът на кабинета на президента, Димитър Стоянов, също споделя мнението на Радев. Според него България ще трябва да купува допълнително оборудване, така че цената в крайна сметка ще бъде по-висока. \r\nТрябва да се отбележи, че първоначално българският парламент заяви, че страната е готова да плати най-много 1,8 млрд. лева за F-16, при това на вноски, за да не да не постави под въпрос изпълнението на други проекти за модернизиране на армията, завършва руската медия. \r\n \r\n \r\nЖените в България и Румъния са най-младите майки в Европейския съюз, според данни на Евростат, цитирани от украинското електронно издание  „Европейская правда“ . \r\nОказва се, че всяко осмо дете в ЕС, родено от майка под 20-годишна възраст, е от България или Румъния. Най-голям дял от ражданията на първите деца на млади майки на възраст под 20 години е регистриран в България (12,5% от общия брой на ражданията на първите деца през 2017 г.) и в Румъния (12,1%). Следват Унгария (8,5%) и Словакия (8,1%). \r\nПо-малко от 2% от първите раждания на млади майки са в Дания (1,0%), Италия и Словения (по 1,1% всяка), Нидерландия (1,2%), Люксембург и Швеция (1,4% ). \r\nЩо се отнася до по-възрастните майки, най-голям дял от ражданията на първи деца от жени на възраст 40 години и повече е регистриран в Испания (8,8% от общите раждания на първи деца през 2017 г.) и Италия (8,6%). Следват Гърция (6,6%), Люксембург и Ирландия (5,9% всяка). \r\n \r\n \r\nЗа осем месеца Сърбия е загубила 260 млн. евро заради 100-процентовите мита, които властите в Прищина наложиха за вноса в страната. Това обяви министърът на търговията на западната ни съседка Расим Ляич пред белградски ежедневник, предава скопската електронна медия  A1 On . Припомня се, че оттогава насам Гърция увеличи трикратно износа си към Косово; Унгария, България, Словения и Хърватия – с 2,5 пъти, а Македония – с 50%. \r\n„Това са директни финансови загуби, но дългосрочните щети ще бъдат още по-големи, тъй като нашите предприемачи може трайно да загубят този пазар“, поясни Ляич. \r\nПрищина въведе митата за сръбските стоки на 21 ноември миналата година, припомня медията.", "date": "2019.08.01", "title": "Темата за България в чуждестранните медии – посещението на Бойко Борисов в Северна Македония, сделката за F-16 и увеличаване на износа за Косово (Агенция „Фокус“)"}
{"url": "http://www.focus-news.net/news/2019/08/01/2685970/skopie-info-severna-makedoniya-izgorya-sezonat-v-harvatiya-osven-nastanyavane-hrana-i-napitki-gostite-tryabva-da-platyat-i-ako-lezhat-na-sobstvenata-si-karpa.html", "text": "Гостите в Хърватия, освен за настаняване, храна, напитки и екскурзии, трябва да плащат, дори ако лежат на собствената си кърпа, предава македонското електронно издание  „Скопие инфо“ . Излежаването на собствен шезлонг или хавлия под сянката на маслиново дърво струва две евро, докато за същото удоволствие на слънце не е нужно да се плаща. Шезлонги, чадъри и аксесоари са лукс за гостите на концесионера на плажа на остров Хвар. Цените варират от 4,5 до почти 400 евро, пише Dnevnik.hr.  \r\nТази година на пазара в Задар се таксува и снимането на сергиите, цената е пет евро. \r\nАко гостите искат да теглят директно пари от банковата си сметка чрез банкомат, ще бъдат изненадани, тъй като за теглене на сума до 200 евро се плаща 40 евро такса.  \r\nПри това всичко е по-скъпо с 20%. Пътуването с такси на 13 км от летището в Задар до центъра на града струва 100 евро, съобщава B92.net. \r\nАко използвате собствения си автомобил е необходима предпазливост, тъй като целодневното използване на паркинг в Дубровник може да струва до 200 евро, пише хърватският портал.  \r\n \r\nПревод и редакция: Милослава АНГЕЛОВА", "date": "2019.08.01", "title": "„Скопие инфо“ (Северна Македония): \"Изгоря\" сезонът в Хърватия: Освен настаняване, храна и напитки, гостите трябва да платят и ако лежат на собствената си кърпа"}
{"url": "http://www.focus-news.net/news/2019/08/01/2685968/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху това, че Община Дупница ще кандидатства с проект по процедурата за финансиране на демонстрационни проекти в областта на управлението на отпадъците. Целта на процедурата е намаляване на количеството депонирани отпадъци и съответно увеличаване на дела на рециклирането на отпадъци. Подробностите ще научим от Любомира Велинова, управител на Областен информационен център – Кюстендил.  \r\nВ предаването ще ви разкажем и за най-старата планинска туристическа хижа в България. И тази година Туристическо дружество „Рилски езера” организира традиционен празник на хижа „Скакавица”. Той ще се проведе на 3 и 4 август. За историята на самата хижа ще ни разкаже изследователят Явор Тодоров.  \r\nЩе говорим и за история, за археологически проучвания и възможности за адаптиране и социализация на паметниците на културата, защото народ, който не познава миналото си, няма бъдеще. За поредна година в землището на село Червен брег се провеждат археологически разкопки върху терен, на който в миналото са се издигали раннохристиянска базилика и средновековна църква. По този повод ще ви срещнем с научния ръководител на проучването – доцент Светла Петрова. \r\n \r\n Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.08.01", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/08/01/2685966/sliven-ot-5-avgust-zapochvat-proverki-za-izpalnenieto-na-zapovedta-za-umartvyavane-na-domashnite-praseta-v-oblastta.html", "text": "От 5 август започват проверки за изпълнението на заповедта за умъртвяване на домашните прасета в Сливенска област. Това стана ясно по време на информационна среща в Областна администрация, посветена на мерките за пресичане на разпространението на африканската чума по свинете, предаде репортер на  Радио Фокус – Сливен . Д-р Илиан Костов, зам.-директор на Центъра по оценка на риска към Министерството на земеделието, храните и горите, каза пред кметовете на населените места от региона, че подобна епидемия у нас не е имало от 35 години и трябва да се направи всичко възможно да не се допусне разпространението на чумата. Затова, поясни д-р Костов, домашните прасета не само трябва да бъдат умъртвени, но и да бъдат предприети и допълнителни мерки - тази част от прасетата, която не е годна за ядене, трябва да бъде заровена, а месото - добре сготвено преди консумация. По думите му в замразено месо вирусът на чумата се запазва жизнеспобен до 1000 дни, а в колбасите – до 350., и именно затова е важно свинете да не се хранят с кухненски отпадъци, както и да се предотврати транспортирането на животните. \r\nТой подчерта, че шест месеца след обявяване края на епидемията популацията на прасетата може да започне да се възстановява. Д-р Илиан Костов отбеляза, че трябва да бъдат предприети мерки за биосигурност. Той посочи, че самата регистрация на домашно стопанство струва 15 лв., . \r\nЛюдмила ЙОРГОВА", "date": "2019.08.01", "title": "Сливен: От 5 август започват проверки за изпълнението на заповедта за умъртвяване на домашните прасета в областта"}
{"url": "http://www.focus-news.net/news/2019/08/01/2685971/veliko-tarnovo-vazstanoveno-e-dvizhenieto-po-pat-i-3-gorna-studena-peychinovo-v-rayona-na-s-maslarevo.html", "text": "Възстановено е движението по път I-3 Горна Студена – Пейчиново в района на с. Масларево. Това съобщиха от пресцентъра на  Агенция „Пътна инфраструктура“ .", "date": "2019.08.01", "title": "Велико Търново:  Възстановено е движението по път I-3 Горна Студена – Пейчиново в района на с. Масларево"}
{"url": "http://www.focus-news.net/news/2019/08/01/2685973/faz-hayko-maas-poiska-proshka-ot-polsha-za-prestapleniyata-na-natsistite.html", "text": "На 75-годишнината от Варшавското въстание министърът на външните работи на ФРГ Хайко Маас поиска прошка от Полша прошка за престъпленията, извършени в годините на Втората световна война, съобщава германският национален ежедневник  Die Frankfurter Allgemeine Zeitung . \r\n„Срамувам се от това, което бе сторено на вашата страна от германци“, призна Маас в реч, изнесена  в Музея на Варшавското въстание в полската столица. В същото време той се изказа в подкрепа на изграждането в Берлин на мемориал за полските жертви на нацистката власт. \r\n \r\n Тереза Герова", "date": "2019.08.01", "title": "FAZ: Хайко Маас поиска прошка от Полша за престъпленията на нацистите"}
{"url": "http://www.focus-news.net/news/2019/08/01/2685974/365-severna-makedoniya-nay-hubaviyat-plazh-v-gartsiya-e-nay-blizo-do-makedoniya.html", "text": "И ако полуостров Касандра, или първият ръкав на Халкидики, е най-посещаваното място на гръцкото крайбрежие, когато става дума за туристи от региона, мнозина не знаят, че има и много необичаен плаж, който никога не изглежда по същия начин, предава македонското електронно издание  365.com . Става въпрос за Посиди, който се намира до едноименното място на Касандра, на около 7 км от Скала Фурка. Този полудив плаж с най-ситния бял пясък и топло море предлага наистина уникално преживяване на посетителите заради вълните, пише медията. Понякога най-дясната част от така нареченото потъване в морето не се вижда, а понякога се появява отново, но в по-дълга форма, отколкото преди.  \r\nИзданието прилага и снимки с красиви гледки от плажната ивица и кристално сините води.  \r\n \r\nПревод и редакция: Милослава АНГЕЛОВА", "date": "2019.08.01", "title": "„365“ (Северна Македония): Най-хубавият плаж в Гърция е най-близо до Македония"}
{"url": "http://www.focus-news.net/news/2019/08/01/2685969/premierat-boyko-borisov-v-skopie-shte-ni-se-smee-tsyala-evropa-ako-se-stigne-dotam-balgariya-da-blokira-chlenstvoto-na-makedoniya.html", "text": "„Не искам дори да мисля, че може да се стигне дотам -  да вдигна ръка срещу Македония е недопустимо\". Това бе отговорът на премиера Бойко Борисов на въпрос дали през октомври България може да блокира началото на преговорите за присъединяване на Македония към Европейския съюз, предава скопската телевизия  „НОВА“ . \r\n„Ако се стигне дотам, целият Европейски съюз ще ни се смее. Този въпрос е унизителен и за двете страни - ако кажа „да“ и моят колега ще каже - ако ни поставите такива условия и ние ще бъдем против“, заяви Борисов на съвместна пресконференция с премиера на югозападната ни съседка Зоран Заев. \r\nБорисов е на посещение в страната за честването на втората  годишнина от подписването на договора за добросъседство и приятелство. Той повтори няколко пъти, че България и той лично са инвестирали целия си авторитет през последните години за интеграцията на Македония в ЕС. „Зоран е свидетел на това как съм се борил с Франция и Германия и няма да позволим Македония да бъде блокирана. Не искам дори да си помислям за това\", каза премиерът. \r\nБорисов призова експертните комисии на двете страни да работят ежедневно и да постигнат компромис по въпроса с Гоце Делчев до месец октомври. \r\n„Имам лимит и знам докъде мога да стигна, без да бъда обвинен в предателство на историята. Комисиите трябва да намерят решение до октомври. Трябва да се постигне компромис“, подчерта Борисов. \r\n \r\n \r\n Тереза Герова", "date": "2019.08.01", "title": "Премиерът Бойко Борисов в Скопие: Ще ни се смее цяла Европа, ако се стигне дотам България да блокира членството на Македония"}
{"url": "http://www.focus-news.net/news/2019/08/01/2685963/raycho-tsvetin-zam-oblasten-upravitel-na-kyustendil-spokoyna-e-epizootichnata-obstanovka-na-teritoriyata-na-oblastta.html", "text": "Спокойна е епизоотичната обстановка на територията на Кюстендилска област. Това каза зам. областният управител Райчо Цветин пред журналисти след заседание на Областната епизоотична комисия, на което беше обсъдена ситуацията с африканската чума по свинете в страната, предаде репортер на  Радио „Фокус” – Кюстендил . Беше докладвано и изпълнението на разпоредените мерки в областта, касаещи недопускане навлизането на заболяването в региона. „В момента няма опасност за областта. Нямаме и в съседните области огнища. Има два трупа на диви прасета. Те са изследвани и няма установено заболяване. Населението трябва да бъде спокойно. Трябва да има дисциплина и хигиена, будна гражданска съвест, само по този начин може да се справим с това заболяване”, каза Райчо Цветин. По думите му всички институции изпълняват разпоредените им мерки. В района няма големи ферми за прасета, което да изисква в зона от 20 километра да бъдат заклани отглежданите в „заден двор” свине. Продължава преброяването на животните, отглеждани по този начин в областта. \r\nЦветин съобщи също, че предстои провеждане на общоселски събрания във връзка с констатираните огнища на африканска чума по свинете в страната. По думите на зам. областния управител в Кюстендил няма установени случаи на заболяването, но се изпълняват превантивни мерки. „Кметовете на общини са пуснали съответните заповеди, общинските епизоотични комисия също са заседавали и са взети решения. Предстои провеждането на общоселски събрания. На тях експерти ще разговарят с хората, ще им се разяснява опасността от заболяването”, каза Райчо Цветин. По думите му към момента за населението в областта не се препоръчва заколване на свинете, отглеждани в домашните стопанства. „Оставяме на хората сами да преценят”, каза Райчо Цветин. \r\nВенцеслав ИЛЧЕВ", "date": "2019.08.01", "title": "Райчо Цветин, зам.-областен управител на Кюстендил: Спокойна е епизоотичната обстановка на територията на областта"}
{"url": "http://www.focus-news.net/news/2019/08/01/2685962/spetsializiranata-prokuratura-izdade-evropeyska-zapoved-za-razsledvane-na-teritoriyata-na-frantsiya-po-kazusa-tad-grup.html", "text": "Специализираната прокуратура издаде Европейска заповед за разследване на територията на Република Франция. Това съобщиха от  пресцентъра на прокуратурата.  В рамките на разследването трябва да бъде разпитан главният редактор на сайта „Биволъ“ Атанас Чобанов по досъдебното производство срещу служители на „ТАД Груп“, във връзка с факти, относими по предмета на доказване. Европейската заповед за разследване ще бъде изпратена на френските власти, тъй като там е постоянният адрес на главния редактор на сайта.", "date": "2019.08.01", "title": "Специализираната прокуратура издаде Европейска заповед за разследване на територията на Франция по казуса \"ТАД Груп\""}
{"url": "http://www.focus-news.net/news/2019/08/01/2685978/sport-rivar-pleyt-na-chetvartfinal-sled-duzpi-za-kopa-libertadores.html", "text": "Шампионът на Южна Америка Ривър Плейт продължава защитата на титлата си в турнира „Копа Либертадорес“, след като се класира много драматично на четвъртфинал в турнира. \"Милионерите\" отстраниха бразилския Крузейро, като и двата мача завършиха без отбелязан гол. Така на реванша в Бело Оризонте се стигна до дузпи. Аржентинският национален вратар Франко Армани имаше успешен ден и стана герой на мача. Той парира дузпата на капитана Енрике, след което спаси и третата дузпа на Давид. \r\nТака Ривър Плейт продължава да защитава трона на Южна Америка.", "date": "2019.08.01", "title": "Спорт: Ривър Плейт на четвъртфинал след дузпи за Копа Либертадорес"}
{"url": "http://www.focus-news.net/news/2019/08/01/2685976/gencho-genchev-kmet-na-svishtov-nyama-nishto-po-silno-ot-balgarskiya-folklor-zatova-nie-tryabva-da-sahranim-traditsiite-i-da-gi-otnesem-v-badeshteto.html", "text": "Няма нищо по-силно от българския фолклор. Затова ние трябва да съхраним неговите традиции и да работим за това те да бъдат приети и обичани и от бъдещите поколения. С тези думи кметът на Свищов Генчо Генчев откри деветото издание на Националния фестивал „Фолклорен извор“ в село Царевец, предаде репортер на  Радио „Фокус“ – Велико Търново . Той благодари на всички спонсори и спомосъществуватели на събитието, както и на доброволците, които помагат за неговото осъществяване. „И тази година ние организаторите сме се постарали да се чувстване добре в Царевец, както се пее и в песента на фестивала. Искам да благодаря и на кмета на населеното място Марин Любенов, който е наш любезен домакин, както на екипа на Народно читалище „Светлина“, които неуморно работиха в последните месеци, за да сме днес тук“, каза още Генчев.  \r\nКметът на Царевец също приветства всички гости. Той припомни, че в следващите четири дни селото ще бъде сцена на фолклор, магични звуци и танци. „Скъпи участници желая Ви успех в надпреварата. За нас е безценна любовта Ви към българските традиции, с която Вие така щедро ни дарявате с Вашите изпълнения. Продължавайте все така всеотдайно да представяте народната култура такава, каквато е – древна и велика, отворена към бъдещето“, каза още Марин Любенов и също поднесе благодарности към участниците и организаторите.  Той покани всички любители на българския фолклор да дойдат в село Царевец. \r\nВ откриването на фестивала се включиха още стотици изпълнители, както и депутати, представители на местната власт и общественици. \r\nФестивалът продължава до неделя – 4 август.", "date": "2019.08.01", "title": "Генчо Генчев, кмет на Свищов: Няма нищо по-силно от българския фолклор, затова ние трябва да съхраним традициите и да ги отнесем в бъдещето"}
{"url": "http://www.focus-news.net/news/2019/08/01/2685975/d-r-dimitar-dimitrov-kmet-na-vetrino-vapreki-nedovolstvoto-nyama-naprezhenie-zaradi-koleneto-na-domashni-praseta-vav-vrazka-s-afrikanskata-chuma-po-svinete.html", "text": "Благоразумието сред гражданите надделява и във Ветрино много от домашните прасета в частните дворове вече са заклани. Въпреки краткия срок от издаването на заповедта на областния управител, много от стопаните, отглеждали нерегистрирани животни, вече са ги заклали. Това каза в интервю за  Радио „Фокус“ – Варна  кметът на Ветрино д-р Димитър Димитров. По думите му недоволство има, но до напрежение не се е стигало. Писмото, подписано от областния управител, е получено в Общината на 30 юли. В него са посочени мерките, които трябва да бъдат изпълнени. За целта са уведомени всички кметове на населени места във Общината. Взети са мерки да бъдат информирани и стопаните.  \r\n„Нормално е, когато човек си е купил животно, за да може да го приколи наесен, да е недоволен. Но такива са мерките в подобни случаи не само в Европа, но в цял свят. Мисля, че с общи усилия успяваме да уведомим хората, че е по-добре да приколят прасетата сега, а не ако да дойде чумата, да ги изгубят“, обясни кметът на Ветрино. Той посочи, че все пак хората разбират необходимостта от мерките, макар че е неприятно, а сроковете за реакция са били кратки.  \r\nВ областта беше определена 20-километрова зона в радиус от всички индустриални сивиневъдни комплекси, в която не трябва да има лични стопанства за отглеждане на свине. В радиус от 20 километра от селата Слънчево и Брестак е разпоредено преустановяването на отглеждането на прасета в обекти тип „заден двор“. Срокът за изпълнение на мерките за доброволно клане на нерегистрирани прасета в домашните стопанства с цел предпазване от опасността на африканската чума по свинете изтече вчера. Още тази сутрин инспектори от Областната дирекция за безопасност на храните са започнали проверки в районите, близки до свинекомплексите. \r\nДиана СТОЕВА", "date": "2019.08.01", "title": "Д-р Димитър Димитров, кмет на Ветрино: Въпреки недоволството, няма напрежение заради коленето на домашни прасета във връзка с африканската чума по свинете"}
{"url": "http://www.focus-news.net/news/2019/08/01/2685981/blagoevgrad-zapochva-izgrazhdaneto-na-novi-detski-ploshtadki.html", "text": "Нови детски площадки ще бъдат изградени в Благоевград и малките населени места. Те са заложени в Инвестиционната програма на Община Благоевград, като голяма  част от тях са по заявено желание от жителите в кампанията „ТИ ПРЕДЛОЖИ! КМЕТЕ НАПРАВИ!“. Подготвителните дейности започват от днес. Това съобщиха от  Община Благоевград. \r\nСред местата, на които ще бъдат изградени нови детски площадки са кварталите „Струмско“, „Грамада“ „Ален мак“, Орлова чука“, както и в селата Рилци, Покровник, Падеш. \r\nНовите места за игра ще бъдат съобразени изцяло с изискванията за безопасност. Ще бъдат поставени ограда и ударопоглъщаща настилка. \r\nВсяка от детските площадки ще бъде оборудвана с разнообразни  съоръжения. Освен с уреди за игра, съобразени с възрастта на децата, на площадките ще има пейки и кошчета за удобство на придружителите. \r\nПрез настоящата година предстои изграждането и на спортни площадки на територията на Благоевград. \r\nОбособяването на кътове за игра и спорт е сред основните приоритети на кмета д–р Атанас Камбитов, а целта е да се създадат подходящи условия за малките и младите жители на общината.", "date": "2019.08.01", "title": "Благоевград: Започва изграждането на нови детски площадки"}
{"url": "http://www.focus-news.net/news/2019/08/01/2685972/pazardzhik-v-strelcha-se-predpriemat-speshni-merki-za-predotvratyavane-na-razprostranenieto-na-afrikanska-chuma-po-svinete.html", "text": "По повод усложнената епизоотична обстановка в страната и необходимостта от предприемане на превантивни мерки за ограничаване на разпространението на силно заразната африканска чума по свинете в област Пазарджик, Общинската епизоотична комисия в Стрелча проведе заседание, съобщиха от  Община Стрелча  и уточниха, че на заседанието са разгледани указаните от министъра на земеделието, храните и горите и областния управител спешни действия, които следва да се предприемат. Уведомяват се жителите на общината, че за предотвратяване на разпространението на вируса всички стопани, отглеждащи свине в обекти тип „заден двор”, попадащи в 20-километрова карантинна зона около промишлените ферми за отглеждане на свине в областта, а именно – селата Дюлево, Свобода, Смилец и Блатница, в срок до 2 август 2019 г. трябва да преустановят отглеждането им. След преглед от ветеринар те могат да заколят животните и да консервират месото за лична консумация чрез термична обработка. След изтичане на гореописания срок Областната дирекция безопасност на храните (ОДБХ) ще пристъпи към умъртвяване на животните. При нерегламентиран превоз на животни ще бъдат налагани санкции от служители на МВР и ОДБХ. Забранява се да се транспортират извън границите на населеното място продукти от домашно заклани свине, непреминали термична обработка. На стопаните от град Стрелча, който към момента не попада в контактната карантинна зона, комисията препоръчва превантивно да спазят указаните мерки.", "date": "2019.08.01", "title": "Пазарджик: В Стрелча се предприемат спешни мерки за предотвратяване на разпространението на африканска чума по свинете"}
{"url": "http://www.focus-news.net/news/2019/08/01/2685979/varna-zapochva-aktualizatsiya-na-generalniya-plan-na-dvizhenieto-v-grada-s-tsel-ogranichavane-na-avtomobilite-v-morskata-gradina.html", "text": "Предстои Генералният план за организация на движението във Варна да бъде актуализиран. Общинският съвет одобри на днешното си заседание доклад за необходимостта от промени в документа. Тяхната цел е да се ограничи движението на автомобили в местността „Салтанат“ в Приморския парк (Морската градина), предаде репортер на  Радио „Фокус“ – Варна . Най-вероятно изключение от забраната за достъп на моторни превозни средства в Морската градина ще има за определени институции. Сред тях са Карин дом, Логопедичната детска градина и Дневният център за пълнолетни лица с увреждания „Ривиера“.  \r\nЩе има и режим за зареждане на заведенията в местността „Салтанат“. След влизането в сила на решението за промени в Плана, ще бъде възложено изработването на проект новия документ съгласно изискванията на Административно-процесуалния кодекс и Закона за устройство на територията. Проектът ще бъде внесен за разглеждане от Експертния съвет по устройство на територията. Радио „Фокус“ – Варна припомня, че за промени в Генералния план за организация на движението във Варна се заговори на две извънредни заседания на Консултативния съвет по безопасност на движението. Повод за това стана трагичен инцидент с блъснато 5-годишно дете на паркинг в Морската градина. Момиченцето загина на място, в района на Зоопарка, а 32-годишният шофьор, блъснал детето беше пуснат под парична гаранция от съда, до изясняването на случая. \r\nДиана СТОЕВА", "date": "2019.08.01", "title": "Варна: Започва актуализация на Генералния план на движението в града с цел ограничаване на автомобилите в Морската градина"}
{"url": "http://www.focus-news.net/news/2019/08/01/2685983/biser-mihaylov-oblasten-upravitel-na-blagoevgrad-za-sega-nyamame-registrirani-ognishta-na-afrikanska-chuma-no-sme-predprieli-vsichki-neobhodimi-merki-s-tsel-preventsiya.html", "text": "За сега в област Благоевград няма регистрирани огнища на африканска чума, но сме предприели всички необходими мерки с цел превенция. Това каза за  Радио „Фокус“ – Пирин  Бисер Михайлов, областен управител на Благоевград. Той отбеляза, че действията, които са предприети, са еднакви за цялата страна, тъй като са определени от Централния епизоотичен съвет. Областният управител Бисер Михайлов уточни, че най-сериозни са мерките, предприети спрямо прасетата тип „заден двор“.  \r\n„Издал съм заповед към кметовете на общините да предприемат необходимите превантивни действия, за да не допуснем заболяването и на наша територия“, каза още Михайлов. Областният управител заяви, че се извършва почистване около основните пътни артерии със специални дезинфектиращи препарати, така че да не може заболяването африканска чума да проникне от преминаващи през областта моторни превозни средства. „Имахме заседание на Областната епизоотична комисия, набелязани са мерките, разпратени са и са дадени за изпълнение“, подчерта Михайлов. \r\nЛивия НИНОВА", "date": "2019.08.01", "title": "Бисер Михайлов, областен управител на Благоевград: За сега нямаме регистрирани огнища на африканска чума, но сме предприели всички необходими мерки с цел превенция"}
{"url": "http://www.focus-news.net/news/2019/08/01/2685984/plovdiv-v-obshtina-karlovo-zapochna-sotsialen-proekt-osiguryavasht-patronazhna-grizha.html", "text": "На 31 юли 2019 г. в заседателната зала на община Карлово се проведе пресконференция за представяне на дейностите по проект „Помогни на възрастни хора и лица с увреждания в община Карлово“, финансиран по Оперативна програма „Развитие на човешките ресурси” 2014-2020 г. \r\nДейностите, които ще се предоставят по проекта са: \r\nСоциално-битови дейности: поддържане на личната хигиена (обличане, събличане, къпане, миене, бръснене, подмяна на бельо); поддържане на хигиена в помещението, което потребителят обитава; закупуване на хранителни продукти и вещи от първа необходимост; съдействие при приготвяне на храна, съобразно здравословното състояние на лицето; оказване на помощ при хранене; съдействие за закупуване на лекарства;  заплащане на битови сметки (със средства на потребителя) и др. \r\nМедицински и здравни грижи:  измерване, регистрация и оценяване на витални показатели; извършване на различни манипулации; извършване на профилактика в областта на хигиената и на индивидуалното здраве; обучение в ползване на помощни средства, приспособления и съоръжения за придвижване и др. \r\n- Дейности по осигуряване на психологическа подкрепа и консултиране: оказване на психологическа подкрепа с цел преодоляване на социалната изолация; предоставяне на психологическа консултация на лицата и семействата, полагащи грижа за възрастни хора и лица с увреждания;  \r\nЦелевите групи, които попадат  в обхвата на услугата „Патронажна грижа“ са: \r\n- лица на възраст над 65 години;  \r\n- лица с увреждания;  \r\n- семейства и близки на възрастните хора и лицата с увреждания.  \r\nНеобходими документи за кандидатстване: \r\n• заявление по образец \r\n• декларация за информирано съгласие /по образец/ \r\n• документ за самоличност (за справка) \r\n• документ за самоличност на законния представител – настойник, попечител (за справка); \r\n• експертно решение на ТЕЛК/ НЕЛК (копие); \r\n• медицински протокол на ЛКК (копие); \r\n• други медицински документи – актуална епикриза и др. (копие); \r\n• удостоверение за настойничество/попечителство (копие); \r\nЛицата, които желаят да ползват услугата „Патронажна грижа“ могат да подадат документи всеки работен ден от 8.30 ч. до 17.00 ч. в стая 111 в сградата на община Карлово, намираща се на пл. 20-ти юли № 10.  \r\nЗа повече информация: на тел. 0335/54692 Екатерина Маринова- Ръководител на услугата „Патронажна грижа“.", "date": "2019.08.01", "title": "Пловдив: В Община Карлово започна социален проект,  осигуряващ патронажна грижа"}
{"url": "http://www.focus-news.net/news/2019/08/01/2685977/the-guardian-pravitelstvoto-v-london-ne-se-otkazva-ot-rezervniya-byudzhet-za-brekzit-bez-sdelka.html", "text": "Новият министър на финансите Риши Сунак отказа да изключи възможността за резервен бюджет, предвиден в случай на излизането на страната от Европейския съюз без сделка, съобщава националният ежедневник  The Guardian .   \r\nСунак отказа да потвърди дали Саджид Джавид ще обяви допълнителни стимули за отделяне на спешен бюджет преди края на октомври. Министър-председателят на Великобритания Борис Джонсън омаловажи вероятността за това. \r\nПо-рано правителството обяви увеличение от 2,1 млрд. лири за излизането без сделка от Европейския съюз, които ще бъдат използвани за запасяване с лекарства, заплащане на граничните служители и голяма кампания за осведомяване на обществеността относно вероятните последствия от Брекзит. Това е ход, който трябваше да покаже на Брюксел, че Обединеното Кралство е готово и желае да напусне ЕС без сделка. \r\nБюджетът бива обявяван през ноември или декември. По информация на The Telegraph обаче, Доминик Къмингс, специалният съветник на премиера Борис Джонсън, е казал на сътрудниците си да се подготвят за обявяването на бюджета в началото на октомври, само седмици преди определената за Брекзит дата. \r\nРиши Сунак заяви за програмата на BBC Radio 4 Today, че през есента ще се състои „фискално събитие“, в което ще се направи преглед на разходите и ще се определят плановете за бъдещите бюджети на министерствата. \r\nЗапитан дали това ще се случи преди излизането на страната от ЕС, министърът каза, че той и колегите му се опитват да дадат на хората точна информация възможно най-скоро и че с канцлера работят усилено по въпроса. \r\n„Надяваме се, че скоро ще имаме какво да кажем\", добави министърът.", "date": "2019.08.01", "title": "The Guardian: Правителството в Лондон не се отказва от резервния бюджет за Брекзит без сделка"}
{"url": "http://www.focus-news.net/news/2019/08/01/2685980/makedonskiyat-premier-zoran-zaev-istoricheskata-lichnost-na-gotse-delchev-e-most-mezhdu-makedonskiya-i-balgarskiya-narod.html", "text": "Историческата личност на Гоце Делчев е мост между македонския и българския народ. Това каза министър-председателят на Република Северна Македония Зоран Заев в изявление след двустранната среща с българския премиер Бойко Борисов в македонската Влада, предаде   специалният пратеник на Радио „Фокус“  в Скопие. „Радвам се на обществените инициативи за решаването на споровете между двете страни. Вече решихме противоречията за четири личности. Вярвам, че ще постигнем консенсус и за личността на Гоце Делчев.  Днес приветствам комисиите от двете държави да постигнат консенсус и по този въпрос. Нека покажем и на Балканите, и на Европа, и на целия свят, че можем да решаваме различията си с диалог, общуване и търпение. Не случайно Република Северна Македония и България продължават да отдават почит на големия Делчев заедно“, обясни той. Двете страни не спират да градят приятелството си и да поддържат добросъседските си отношения за благото на двата народа и на бъдещите поколения, обобщи Зоран Заев.  \r\nВеселка ИВАНОВА", "date": "2019.08.01", "title": "Македонският премиер Зоран Заев: Историческата личност на Гоце Делчев е мост между македонския и българския народ"}
{"url": "http://www.focus-news.net/news/2019/08/01/2685987/burgas-okrazhniyat-sad-predade-na-avstriyskite-sadebni-vlasti-obvinyaem-za-parichna-izmama-i-prane-na-pari.html", "text": "Окръжен съд – Бургас допусна изпълнение на Европейска заповед за арест, издадена на 4 юли 2019 г. от Прокуратура – Залцбург и предаде Иван Г. на съдебните власти на Република Австрия, с цел провеждане на наказателно преследване за тежка измама и „пране на пари“, съобщиха от пресцентъра на  съда . В проведеното открито съдебно заседание, Иван Г. изрази доброволно съгласие да бъде предаден на австрийските съдебни власти. Обвиняемият не се отказа от прилагане на принципа на особеността. В приложената по делото Европейска заповед за арест се иска предаване на българския гражданин на австрийските съдебни власти, с цел провеждане на наказателно преследване срещу него по дело, по обвинение в извършването на пет отделни престъпления, осъществени в периода от 5 май 2015 г. до 8 ноември 2018 г., в град Бергхайм и в други населени места в Република Австрия, четири от които квалифицирани като тежка измама, а петото – квалифицирано като „пране на пари“ съгласно австрийския Наказателен кодекс. Престъпленията са наказуеми с „лишаване от свобода“ до десет години.  \r\nИзрично е посочено, че Иван Г. заедно с още четири лица, намирайки се в гр. Бергхайм, Република Австрия, подвеждал служители на банкови институции, чрез заблуждаване относно факти, да извършват действия – да издадат кредитни карти, като се представял за платежоспособен и добронамерен получател на кредитни карти, притежаващ съответните средства за покритие на банковата сметка, с намерение да набави противозаконно материална облага за себе си, с които действия причинил на жертвите имуществена щета. Наред с изложеното, в периода между 9 май 2015 г. и 8 ноември 018 г., Иван Г. и същите четири лица, като членове на организирана престъпна група в гр. Бергхайм и други населени места в Република Австрия, прикрили произхода на части от имущество, придобити чрез престъпление, за което законът предвижда наказание повече от една година „лишаване от свобода“. Те прикрили произхода на паричните суми, чрез взаимно прехвърляне на други членове на организираната престъпна група или други участници в паричните операции – престъпление квалифицирано като „пране на пари“. Решението на Окръжен съд – Бургас е окончателно.", "date": "2019.08.01", "title": "Бургас: Окръжният съд предаде на австрийските съдебни власти обвиняем за парична измама и „пране на пари“"}
{"url": "http://www.focus-news.net/news/2019/08/01/2685982/georgi-georgiev-kmet-na-dalgopol-nay-kasno-do-10-avgust-shte-zapochne-koleneto-na-neregistriranite-domashni-praseta-na-teritoriyata-na-obshtinata.html", "text": "Най-късно до 10 август от Агенцията по безопасност на храните ще пристъпят към коленето на всички нерегистрирани домашни прасета на територията на населените места в Дългополско. Това каза в интервю за  Радио „Фокус“ – Варна  кметът на Дългопол Георги Георгиев. По думите му Дългопол не попада в 20-километровата зона от свинекомплексите, но умъртвяването на нерегистрираните животни с цел предпазване от африканската чума, ще започне и там. Причината е, че най-вероятно преди това санитарните власти ще започнат проверките си в населените места в близост до селата Слънчево и Брестак, където са големите свинекомплекси в областта.  \r\n„В община Дългопол почти няма регистрирани домашни прасета“, добави кметът Георги Георгиев. Той уточни, че регистрираните животни, отглеждани в домашните дворове, няма да бъдат евтаназирани.  По думите му засега няма напрежение сред населението в общината във връзка с извънредните мерки за сигурност. \r\nДиана СТОЕВА", "date": "2019.08.01", "title": "Георги Георгиев, кмет на Дългопол: Най-късно до 10 август ще започне коленето на нерегистрираните домашни прасета на територията на общината"}
{"url": "http://www.focus-news.net/news/2019/08/01/2685985/mkd-severna-makedoniya-borisov-se-izvini-che-e-izpolzval-dumata-severnomakedontsi.html", "text": "В четвъртък, в рамките на обща пресконференция между българския министър-председател Бойко Борисов и македонският премиер Зоран Заев, Борисов се извини, че е използвал думата „северномакедонци“ по-рано, съобщава електронното издание  “МКД“ .  Българският политик поясни, че става въпрос за неволна грешка.  \r\n„Извинете, че ви нарекох северномакедонци. Това бе моя грешка. Граждани на република Северна Македония, извинявайте, казал съм го без да искам и не съм имал за цел да ви обидя“, отбеляза Борисов, който е на посещение в Скопие, където са в ход церемониите по отбелязване на две години от подписването на Договора за добросъседство  между двете страни.  \r\n : Цанко Цолов", "date": "2019.08.01", "title": "„МКД“ (Северна Македония): Борисов се извини, че е използвал думата „северномакедонци“"}
{"url": "http://www.focus-news.net/news/2019/08/01/2685989/tass-okolo-70-koraba-uchastvat-vav-voennomorskite-ucheniya-okeanski-shtit-2019.html", "text": "Около 70 кораба, бойни катери и други морски съдове, както и 58 летателни апарата на Военноморските и Военновъздушните сили на Русия участват в ученията „Океански щит-2019“, които се провеждат в Балтийско море в периода 01-09 август, предава  ТАСС . \r\nСпоред официално съобщение на Министерството на отбраната общо над 10 хил. души са включени в маневрите на руския флот, а морските съдове са най-вече от групите, по-рано участвали във военноморския парад, провел се в Санкт Петербург и Кронщад.  \r\nЦелите на учението са подобряване на сработването между корабите от руския флот, уменията за разгръщане на съдовете от Военноморските сили и тяхната готовност да защитят интересите на Русия.  \r\n : Цанко Цолов", "date": "2019.08.01", "title": "ТАСС: Около 70 кораба участват във военноморските учения „Океански щит-2019“"}
{"url": "http://www.focus-news.net/news/2019/08/01/2685988/kyustendil-obshtina-dupnitsa-zapochna-priem-na-zayavleniya-za-vklyuchvane-v-mehanizma-lichna-pomosht.html", "text": "Община Дупница започна прием на заявления за включване в механизма „Личнa пoмoщ”. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му става въпрос за  механизъм, разработен  в подкрепа на хора с увреждания. Ползватели на услугата могат да бъдат хора с увреждане, на които е изготвена индивидуална оценка на потребностите и е издадено направление с определен брой часове за лична помощ от Дирекция „Социално подпомагане“ – Дупница. Документи за включване могат да бъдат подавани по настоящ адрес на лицето с увреждане. Те се приемат в деловодството на Община Дупница.   \r\nКомплектът от документи следва да съдържа заявление- декларация, направление, издадено от Дирекция „Социално подпомагане“, с определения брой часове за лична помощ и документ за самоличност. Необходимите документи за включване  в списъка на кандидатите за асистенти са – заявление – декларация, автобиография по образец, копие от трудов договор, ако кандидатът за асистент работи, или декларация свободен текст, че няма сключен трудов договор, декларация по чл. 25 от Закона за личната помощ по образец, документ за самоличност, документи, удостоверяващи успешно преминат курс на обучение за асистент, или документ, удостоверяващ наличието на подходящо образователно или квалификационно равнище.  \r\nЛичен асистент може да бъде всеки, който не е поставен под запрещение и не е осъждан. В случай, че лицето с увреждания не е посочило асистент, Община Дупница може да окаже съдействие за намиране на подходящо лице от списък за кандидатите за асистенти. Предоставянето на лична помощ  ще започне от 1 септември, а заявления за включване в механизма ще се приемат и след тази дата. \r\nВенцеслав ИЛЧЕВ", "date": "2019.08.01", "title": "Кюстендил: Община Дупница започна прием на заявления за включване в механизма „Личнa пoмoщ”"}
{"url": "http://www.focus-news.net/news/2019/08/01/2685993/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Една от тези теми е актуалното състояние по изпълнение на проектите от Общинско предприятие „Региони в растеж“. По отношение на образователната инфраструктура в Асеновград, всичко се движи по график и се очаква дейностите в детските и учебни заведения да приключат до началото на новата учебна година. Подробности ще научите в първите минути на предаването. Продължава работата по облагородяването на кв. „Запад“ в Асеновград. Там се монтират парково осветление, пейки, беседки, обзавеждат се спортните игрища. Предстои и работа по озеленяване, но тя ще бъде извършена при благоприятни за този тип дейност метеорологични условия. \r\nВ предаването днес ще посетим и село Червен, за да разберем има ли проблеми с водоподаването там. Повече ще ни каже кметът на населеното място Атанас Игнатов. \r\nЗапочна Богородичният пост – един от четирите многодневни периоди на молитва и въздържание през годината. През двете постни седмици, от 1 до 14 август, Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6-ти и на 15-ти август. В същността на Богородичния пост и в смисъла на духовното смирение ще ни въведе отец Йордан Георгиев, архиерейски наместник на Асеновград. \r\n \r\n Тези и още интересни теми ще бъдат акцент в предаването „Асеновград – Богоизбран пред портите на Родопите“, което се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.08.01", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/08/01/2685991/shesti-blok-na-aets-kozloduy-e-vklyuchen-otnovo-v-paralel-s-energiynata-sistema-na-stranata.html", "text": "В 14:58 часа на 1 август 2019 г. шести блок на АЕЦ “Козлодуй” бе включен в паралел с енергийната система на страната. Блокът бе спрян в 12:12 часа по-рано днес, за да бъде възстановена работата на две от главните циркулационни помпи. Това съобщиха от   атомната електроцентрала . \r\nПричината, довела до изключването на помпите, бе отстранена. Успешно са изпълнени изпитанията за потвърждаване на нормалната работоспособност на системите и съоръженията на шести блок.  \r\nПети енергоблок на атомната централа работи с пълно натоварване на мощността.", "date": "2019.08.01", "title": "Шести блок на АЕЦ „Козлодуй“ е  включен отново в паралел с  енергийната система на страната"}
{"url": "http://www.focus-news.net/news/2019/08/01/2685990/premierat-boyko-borisov-sgreshih-kogato-vi-narekoh-severnomakedontsi-i-se-izvinyavam.html", "text": "Сгреших, когато ви нарекох „северномакедонци“ и се извинявам. Това каза министър-председателят Бойко Борисов в отговор на журналист от македонска медия във Владата на Република Северна Македония, предаде  специалният пратеник на Радио „Фокус“  в Скопие. „На днешното заседание се извиних. Сега вие пак ме питате и аз пак се извинявам, щом това ви е важно. А преди това казах, че Гоце Делчев е българин, който се е бил за свободата на Македония. За да не ми задавате подобни въпроси занапред, по повод теми, свързани с Гоце Делчев, въстания, организации, ВМРО, вече се обръщайте към председателя на комисията проф. Ангел Димитров. Искам да избегнем подобни сценарии с политически нападки впоследствие“, обясни Борисов.  \r\nВеселка ИВАНОВА", "date": "2019.08.01", "title": "Премиерът Бойко Борисов: Сгреших, когато ви нарекох „северномакедонци“ и се извинявам"}
{"url": "http://www.focus-news.net/news/2019/08/01/2685992/varna-meditsinskiyat-universitet-poema-upravlenieto-na-spetsializiranata-ochna-bolnitsa-v-grada.html", "text": "Управлението на Специализираната очна болница във Варна ще бъде поето от Медицинския университет „Проф. д-р Параскев Стоянов“ в града. Това беше решено на днешното заседание на Общинския съвеъ, предаде репортер на  Радио „Фокус“ – Варна . Решението за прехвърлянето на управлението от градската управа в полза на висшето училище, беше взето с 36 гласа „за“, 2 – „против“ и 2 – „въздържал се“.  \r\nВ момента проф. д-р Христина Групчева, която е заместник-ректор по научната дейност в университета, е временно управляващ директор на болницата.  Съветници от различни политически групи се обединиха около мнението, че Медицинският университет има потенциала да издигне общинското лечебно заведение на по-високо ниво и да осигури на гражданите на Варна и на целия регион качествена здравна грижа. Базата на Очната болница ще продължи да е собственост на Общината, като всички  въпроси, свързани с продажбата или отдаването под наем на части сградата, както и разпоредителни сделки с материални активи, ще се реализират само след съгласие на местната власт.  \r\nПредстои да бъде изготвен проект на договор, с който се уреждат отношенията между двете страни, който трябва да бъде одобрен в срок до три месеца от вземане на днешното решение за предоставяне на управлението. \r\nДиана СТОЕВА", "date": "2019.08.01", "title": "Варна: Медицинският университет поема управлението на Специализираната очна болница в града"}
{"url": "http://www.focus-news.net/news/2019/08/01/2685995/ruse-vazrastna-zhena-ot-oblastniya-grad-e-stanala-poredna-zhertva-na-telefonna-izmama-s-nad-10-000-leva-i-3-000-evro.html", "text": "Русе. Възрастна жена от Русе е станала поредна жертва на телефонна измама. Тя била потърсена на домашния си телефон от мъж, който се представил за „началник на криминален отдел“ и обяснил, че провеждат полицейска операция за задържане на престъпници, свързани с телефонни измами, и събират средства за залавянето им. Това съобщиха от пресцентъра на  МВР . След като непознатият поискал определената сума, жертвата събрала 8 150 лв., които сложила в найлонова чанта и по негови указания оставила на пътека пред блок. Последвало второ обаждане от мнимия началник -  този път по мобилен телефон. В разговора той й обяснил, че измамниците разполагат с хакери и могат да изтеглят пари от сметките й, затова я „посъветвал“, ако има спестявания в някоя банка, да ги изтегли, а по този начин ще помогне и да ги заловят. Жената отишла до клона на банката си, намиращ се в централната част на града и изтеглила от там сумите от 3 000 евро и 2 000 лева, които отново по указания на мъжа оставила под дърво на улица в друг квартал. Разбрало се, че е станала жертва на измама, едва когато по-късно е провела разговор със свой роднина от друг град, който пък се е обезпокоил от начина по който тя се е държала по телефона, сигнализирал за това в полицията в Русе и веднага при жената е изпратен полицейски екип. \r\nСлучаят е документиран, разследването продължава в хода на образувано дознание.", "date": "2019.08.01", "title": "Русе: Възрастна жена от областния град е станала поредна жертва на телефонна измама с над 10 000 лева и 3 000 евро"}
{"url": "http://www.focus-news.net/news/2019/08/01/2685986/pazardzhik-ministar-desislava-taneva-i-oblastniyat-upravitel-shte-se-sreshtnat-s-kmetovete-na-sela-ot-obshtinata-vav-vrazka-s-afrikanskata-chuma-po-svinete.html", "text": "Министърът на земеделието, храните и горите Десислава Танева и Областният управител на Пазарджик Стефан Мирев ще се срещнат с кметовете на населени места от община Пазарджик, съобщиха от  Областната администрация . Срещата е във връзка с превенцията на разпространението на болестта африканска чума по свинете и предприетите превантивни мерки в област Пазарджик. Срещата ще се проведе от 16.00 ч. в Приемна зала на Областна администрация Пазарджик и е закрита за журналисти. Министър Танева и областният управител ще направят изявление за медиите след срещата.", "date": "2019.08.01", "title": "Пазарджик: Министър Десислава Танева и областният управител  ще се срещнат с кметовете на села от общината във връзка с африканската чума по свинете"}
{"url": "http://www.focus-news.net/news/2019/08/01/2685997/haskovo-sluzhiteli-na-odmvr-sa-predotvratili-nezakonen-vnos-v-stranata-na-1-000-kilograma-prah-za-prane-1-750-litra-techen-prah-za-prane-i-7-940-kasa-tsigari-bez-aktsizen-banderol.html", "text": "Хасково. Служители на ОДМВР-Хасково са предотвратили незаконен внос в страната на голямо количество стоки. Това съобщиха от пресцентъра на  МВР . При влизане от Турция в България те спрели за проверка автобус, управляван от 27-годишен мъж от село Бойно, област Кърджали. В хода на инспекцията са открити  и иззети 1 000 килограма прах за пране, 1 750 литра течен прах за пране, 18 литра почистващи препарати и 7 940 къса цигари без акцизен бандерол. Съставени са 5 акта за установяване на административно нарушение и 6 разписки за задържане на стоките. Работата по документирането на случая продължава.", "date": "2019.08.01", "title": "Хасково: Служители на ОДМВР са предотвратили незаконен внос в страната на 1 000 килограма прах за пране, 1 750 литра течен прах за пране и 7 940 къса цигари без акцизен бандерол"}
{"url": "http://www.focus-news.net/news/2019/08/01/2685994/24-vesti-severna-makedoniya-sreshta-na-boyko-borisov-i-stevo-pendarovski.html", "text": "Президентът на Северна Македония Стево Пендаровски прие в четвъртък българския премиер Бойко Борисов, съобщава македонският телевизионен канал  “24 вести“ . \r\nНа срещата бяха разменени идеи и мнения относно двустранните отношения между двете страни, като двамата са направили извода, че София и Скопие са посветени изцяло на подобряването на добросъседските връзки и са решени да продължат този процес и занапред.  \r\n \r\nСпоред двамата, общото председателство на Берлинския процес представлява възможност за последващо подобряване на двустранните връзки и ролята, която България и Северна Македония имат в региона. Президентът и премиерът казаха, че Договорът за приятелство, сътрудничество и добросъседство е внесъл позитивна жилка в двустранните отношения при неговото подписване през 2017 г.  \r\n : Цанко Цолов", "date": "2019.08.01", "title": "„24 вести“ (Северна Македония): Среща на Бойко Борисов и Стево Пендаровски"}
{"url": "http://www.focus-news.net/news/2019/08/01/2686014/blagoevgrad-zapochva-izgrazhdaneto-na-svetofar-na-vhoda-na-kv-strumsko.html", "text": "До две седмици  предстои да започне монтирането на нова светофарна уредба в Благоевград. Тя ще регулира движението на кръстовището при входа на квартал „Струмско“. В момента на място се извършват подготвителни дейности. Изграждането на съоръжението се налага заради интензивното движение на моторни превозни средства в участъка. Това съобщиха от  Община Благоевград . \r\nПоставянето на светофар е поето като ангажимент от кмета д-р Атанас Камбитов към жителите на благоевградския квартал.  \r\nКръстовището свързва квартал „Струмско“ с останалата част на Благоевград и служи за вход и изход към главен път Е-79.  \r\nС изграждането на светофарната уредба се очаква трафикът в участъка да бъде значително намален, а предпоставките за пътно-транспортни произшествия да бъдат сведени до минимум.  \r\nВ началото на 2019 година, по настояване на жители на областния център, бе изграден и светофар на улица „Славянска“ С цел регулиране на движението и осигуряване на безопасност на пешеходци и водачи, предстои да започне изграждането и на подлез при квартал „Грамада“.", "date": "2019.08.01", "title": "Благоевград: Започва изграждането на светофар на входа на кв. „Струмско“"}
{"url": "http://www.focus-news.net/news/2019/08/01/2686016/burgas-39-parvokursnitsi-v-obrazovatelno-kvalifikatsionna-stepen-bakalavar-shte-prekrachat-praga-na-filiala-na-natsionalnata-hudozhestvena-akademiya-v-grada.html", "text": "39 първокурсници в образователно-квалификационна степен „Бакалавър“ ще прекрачат прага на Национална художествена академия (НХА) – филиал „Бургас“ наесен. Тази година за първи път има записани студенти в новата специалност „Мода“. Това съобщиха от пресцентъра на  Община Бургас . Останалите специалности, които се изучават в Бургас, са „Живопис“, Графика“, „Книга, илюстрация, печатна графика“, „Плакат и визуална комуникация“, „Рекламен дизайн“. Основният прием за магистърската програма „Арт терапия“ ще се осъществи през есента и броят на студентите преди откриването на учебната година ще се увеличи. \r\nНовозаписаните студенти са от цялата страна, като дамите преобладават пред господата. \r\nПрез учебната 2019/2020 по установен график в НХА – филиал „Бургас“ ще преподават на студенти от  I – II курс общо 36 академични преподаватели. \r\nОбщият брой записани студенти за учебната 2019/2020 г. за образователно-квалификационните степени „Бакалавър“ и „Магистър“ е 41.", "date": "2019.08.01", "title": "Бургас: 39 първокурсници в образователно-квалификационна степен „Бакалавър“ ще прекрачат прага на филиала на Националната художествена академия в града"}
{"url": "http://www.focus-news.net/news/2019/08/01/2685996/plovdiv-obshtina-karlovo-obyavyava-postapilite-predlozheniya-za-natsionalnata-nagrada-za-chistotata-na-balgarskiya-ezik-d-r-ivan-bogorov.html", "text": "Съгласно Статута на Националната награда за чистотата на българския език „Д-р Иван Богоров“, направените предложения се обявяват в сайта на Община Карлово и местните средства за масово осведомяване, съобщиха от  Община Карлово . \r\nЗа 2019 година постъпилите предложения /по реда на внасяне/ са: \r\n1. Виолета Карамфилова Станиславова – поет, писател, журналист и редактор \r\n2. Борислав Ганчев – поет и писател за деца и възрастни \r\n3. Евгения Хука–Вълкова – поет  и рецитатор, общественик \r\n4. Благовеста Йорданова Касабова – литературен критик, историк и публицист \r\nНаградата ще бъде връчена в Деня на народните будители - 1 ноември 2019 г., от 16:00 часа в камерната зала на НЧ „Васил Левски - 1861 г.“ гр. Карлово. \r\nОбщина Карлово кани на тържествената церемония вносителите на предложенията и номинираните,  гражданите и всички, които обичат, ценят и се гордеят с българския език - един от древните световни езици, на който се говори, чете и пише през 21 век.", "date": "2019.08.01", "title": "Пловдив: Община Карлово обявява постъпилите предложения за Националната награда за чистотата на българския език „Д-р Иван Богоров“"}
{"url": "http://www.focus-news.net/news/2019/08/01/2686013/kanal-5-severna-makedoniya-sled-53-godini-pametnikat-na-balgarskiya-polkovnik-kavarnaliev-be-vazstanoven.html", "text": "53 години по-късно е възобновен отново паметникът на българския полковник от Втората Балканска война Константин Каварналиев, предава македонският телевизионен  “Канал 5“ . \r\n \r\nПаметникът бе разрушен през 1966 г. от тогавашните управляващи, а инициативата за неговото възстановяване дойде през април миналата година от София. Така, след  106 години от битката с многократно превъзхождащата гръцка войска край Дойран, в която Каварналиев дава живота си, отново има негов паметник.  Познати са неговите думи „аз на грък гръб не давам“. Мемориалът бе посетен в четвъртък от българския премиер Бойко Борисов и неговия македонски колега Зоран Заев. Двамата обещаха да положат още повече грижи за големите личности, имащи значение за историята на едната или другата страна, както и за общите такива. \r\n \r\nКаварналиев като личност е тълкуван по различен начин. В България той е борец за свобода, докато някои жители на Северна Македония го наричат окупатор. На интернет страницата на Българския културен клуб в Скопие пък пише, че Каварналиев загива в битка, защитавайки българското население в Югоизточна Македония. 7-метровият паметник на Каварналиев по своята монументалност, наподобява на мемориалите на Васил Левски или Цар Освободител в София.  \r\n : Цанко Цолов", "date": "2019.08.01", "title": "„Канал 5“ (Северна Македония): След 53 години паметникът на българския полковник Каварналиев бе възстановен"}
{"url": "http://www.focus-news.net/news/2019/08/01/2686018/veliko-tarnovo-byala-tsikada-po-rasteniyata-sa-ustanovili-eksperti-zasegnati-sa-osnovno-zapadnite-pokraynini-na-grada.html", "text": "Бяла цикада по растенията са установилиексперти във Велико Търново. Засегнати са основно западните покрайнини на града, съобщи пред журналисти Роман Рачков, председател на Българската асоциация за растителна защита, предаде репортер на  Радио „Фокус“ – Велико Търново . Масовото настъпление е установен преди около 10 дни. Насекомото поразява над 300 вида растения. В региона засегнати са около 40, сред които череша, слива, джанка, роза, лоза, лешник, конски кестен.   \r\n„Начинът да се справим с проблема в градската среда е да се пуснат биоагенти, които се хранят с бяла цикада. Такива се произвеждат единствено в Италия, а в следващите дни имам уговорени срещи с експерти от там, за да преценим колко ще струва решението за региона. Идеята е да се сложат светоуловки на места, където не може да се засече визуално насекомото, за да може до края на октомври да имаме ясна представа до къде са стигнали възрастните, за да оценим и потенциалните щети, които ще нанесат догодина. Където са възрастни там има и яйца, така, че там ще има поражения“, поясни още експертът. \r\nПредвижда се да се напечатат и специални брошури за земеделските стопани от региона. В тях ще бъдат посочени препаратите, които могат да се използват, за да се предотврати разпространението на заболяването. То е много опасно за зеленчуците и декоративните растения. \r\n„Смятам, че неприятелят е засечен на достатъчно ранен етап и при прилагане на ефективни мерки, няма да има загуби“, допълни Рачков.", "date": "2019.08.01", "title": "Велико Търново: Бяла цикада по растенията са установили експерти, засегнати са основно западните покрайнини на града"}
{"url": "http://www.focus-news.net/news/2019/08/01/2686015/premierat-boyko-borisov-kogato-pochitame-pametta-na-stratega-polkovnik-konstantin-kavarnaliev-se-seshtame-i-za-nashite-priyateli-prof-bozhidar-dimitrov-i-krasimir-uzunov.html", "text": "Когато почитаме паметта на стратега полковник Константин Каварналиев, се сещаме и за нашите приятели проф. Божидар Димитров и Красимир Узунов. Това каза министър-председателят Бойко Борисов пред журналисти след официалната церемония по откриването на паметника на Константин Каварналиев в Дойран, предаде  специалният пратеник на „Фокус“ . „Те бяха толкова силни радетели и за паметника, и за делото на Каванралиев и за много други“, заяви той. \r\nМакедонският премиер Зоран Заев припомни живота и съдбата на славния полковник. „Паметникът на Каварналиев е възобновен по инициатива на българския премиер Бойко Борисов. При последната среща с мен в края на 2018 година в София, той отправи своето предложение и днес вече сме свидетели на реализацията му“, припомни Заев. Почитта на културното и историческо наследство е директната връзка на Договора за добросъседство, приятелство и сътрудничество, това е израз на близостта на нашите народи, обясни той \r\nВеселка ИВАНОВА", "date": "2019.08.01", "title": "Премиерът Бойко Борисов: Когато почитаме паметта на стратега полковник Константин Каварналиев, се сещаме и за нашите приятели проф. Божидар Димитров и Красимир Узунов"}
{"url": "http://www.focus-news.net/news/2019/08/01/2686021/plovdivski-pozharnikari-spasiha-dve-momchentsa-ot-vodite-na-r-vacha.html", "text": "Днес към 14.35 часа бил получен сигнал за деца, които си играели в коритото на река Въча, но заради бързо покачващото се ниво на водата, не можели да излязат оттам.Това съобщиха за  Агенция \"Фокус\"  от  пресцентъра на МВР . Веднага към мястото били насочени четири пожарни екипи и водолази. На място спасителите видели децата, обгърнали с ръце дънер в средата на коритото на реката и викащи за помощ. Силното течение на водите затруднявало работата на екипите, които не успели с въжета да достигнат до бедстващите. Спасителите не губили и минута, с помощта на лодка достигнали до децата и ги качили живи и невредими в нея. Двете момченца, на видима възраст 5 и 8 години, са предадени на родителите.", "date": "2019.08.01", "title": "Пловдивски пожарникари спасиха две момченца от водите на р. Въча"}
{"url": "http://www.focus-news.net/news/2019/08/01/2686019/d-r-ivan-yordanov-direktor-na-odbh-pleven-osnovniyat-nachin-za-ogranichavane-razprostranenieto-na-bolestta-afrikanska-chuma-e-broyat-na-domashno-otglezhdanite-svine-da-bade-ogranichen-do-minimum.html", "text": "Основният начин за ограничаване разпространението на болестта африканска чума е броят на домашно отглежданите  свине да бъде ограничен до минимум. Това каза за  Радио „Фокус“  д-р Иван Йорданов, директор на ОДБХ- Плевен за заседанието на областна епизоотична комисия. ,,Регистрирано е само едно огнище в гр.  Искър от 25 юли.  Приложени са  необходимите мерки. Евтаназирани са 28 броя домашни свине и е проведена дезинфекция.  Осъществили сме връзка с кметовете на населените места за предоставяне на списъци с площадки за загробване и точни местоположения.   В селищата в 20-километровата зона на безопасност  домашните свине трябва да бъдат изклани“, каза д-р Иван Йорданов. Той допълни, че  до 05 август кметовете следва да предоставят списъци с имената на стопани, които отглеждат прасета. ,,Основният начин за ограничаване разпространението на болестта е броят на домашно отглежданите  свине да бъде ограничен до минимум.  Важно е да не се хранят със зърно, което не е отлежавало и подложено на дезинфекция. Дивите прасета обикалят нивите и заразата се пренася по домашните чрез такива неотлежали фуражи.  Извършваме и активни проверки, за да не се допуска внасяне на заразено месо в кланиците и разпространение в търговската мрежа“, подчерта д-р Иван Йорданов.  \r\n \r\nВиолета КРЪСТЕВА", "date": "2019.08.01", "title": "Д-р Иван Йорданов, директор на ОДБХ- Плевен: Основният начин за ограничаване разпространението на болестта африканска чума е броят на домашно отглежданите  свине да бъде ограничен до минимум"}
{"url": "http://www.focus-news.net/news/2019/08/01/2686017/ombudsmanat-maya-manolova-shte-podkrepi-protesta-na-zhiteli-ot-stolichniya-kv-ovcha-kupel-1.html", "text": "Омбудсманът Мая Манолова ще подкрепи протеста на жители от столичния кв. „Овча купел 1“. Това съобщиха от пресцентъра на  омбудсмана . Днес от 18.00 часа омбудсманът Мая Манолова е поканена от живущите в столичния квартал „Овча купел 1“ пред бл. 412 да подкрепи протеста им срещу строеж в междублоково пространство. \r\nМанолова беше сезирана с петиция от Инициативен комитет „Обединен ОК“, подписана от над 3 000 граждани, които се обявяват за запазване на зелените площи, детските площадки, предвидените терени, отредени за детски градини, училища, улици, паркинги и др.", "date": "2019.08.01", "title": "Омбудсманът Мая Манолова ще подкрепи протеста на жители от столичния кв. „Овча купел 1“"}
{"url": "http://www.focus-news.net/news/2019/08/01/2686023/aleksandar-vuchich-za-vazmozhno-otkazvane-ot-izborite-tozi-film-nyama-da-go-gledate.html", "text": "Сръбският президент Александър Вучич заяви в четъвртък, че немя да позволи на опозицията да попречи на провеждането на избори, съобщава македонският  “Фокус“ , като се позовава на интервю на държавния глава за сръбска телевизия.  \r\n„Този филм няма да го гледате“, категоричен бе Вучич, цитиран от електронното издание.  \r\nГоворейки за срещата, която се проведе в четвъртък във факултета по политически науки в Белград, Вучич оцени високо разговорите, но според него е минус, че са били поканени шестима представители на Съюз за Сърбия и само четирима от Сръбската прогресивна партия. \r\n„Хубаво е да се разговаря на всяко място, но обикновено това е Парламентът“, каза той.  \r\n : Цанко Цолов", "date": "2019.08.01", "title": "Александър Вучич за възможно отказване от изборите: Този филм няма да го гледате"}
{"url": "http://www.focus-news.net/news/2019/08/01/2686024/shumen-vazstanoveno-e-dvizhenieto-po-pat-i-7-strahilitsa-osenovets-v-rayona-na-s-venets.html", "text": "Възстановено е движението по път I-7 Страхилица – Осеновец в района на с. Венец. Това съобщиха от пресцентъра на  Агенция \"Пътна инфраструктура\" .", "date": "2019.08.01", "title": "Шумен: Възстановено е движението по път I-7 Страхилица – Осеновец в района на с. Венец."}
{"url": "http://www.focus-news.net/news/2019/08/01/2686022/kazanlak-uchenitsi-ot-matematicheskata-gimnaziya-nabirat-sredstva-za-stazh-v-nay-novata-laboratoriya-po-eksperimentalna-fizika-v-san-diego.html", "text": "Трима възпитаници на Природоматематическа гимназия „Никола Обрешков“ са поканени на стаж в най- новата лаборатория по експериментална физика в Сан Диего, Калифорния, каза за  Радио „ Фокус”  Теодосий Теодосиев, техен учител. Той поясни, че стажът в експерименталната школа за лазерни и атосекундни рентгенови технологии към лабораториите на професорът по физика и Почетен гражданин на Казанлък Теньо Попминчев, съвместно с фондация ТЕО, е първият по рода си за млади таланти във физиката отвъд Океана. \r\nТримата ученици са избрани лично от проф. Попминчев, те са носители на призови награди за България от международни състезания по физика и математика. Това са шестнайсетгодишният Александър Глушков, Александър Проданов на 15 години и Стилиян Иванов  на 16 години. \r\nПо повод на всичко случващо се в образователната система и науката в България, и по повод предстоящия стаж на тримата ученици, преподавателят по физика Теодосий Теодосиев е категоричен, че трябва да мислим за 100, за 300 години напред, ако искаме да има бъдеще нашата страна. \r\nПрофесор Теньо Попминчев, от когото идва поканата за стажа е възпитаник на Природо-математическата гимназия в Казанлък. Прави първите си крачки в света на физиката прави в школата за олимпийци на Теодосий Теодосиев. През 2018 г. той стартира собствени лаборатории на два континента – „ Попминчев лабс” в Сан Диего, Калифорния и към Техническия университет във Виена, фокусирани върху нови технологии за атосекундни рентгенови лазери и квантов дизайн на лазерна светлина. Според него истинската физика е самостоятелност и експеримент \r\nЗа участието на тримата ученици от Казанлък и техния учител са необходими 15 хиляди долара, в това число и разходи за път. \r\nСредствата трябва да бъдат набрани най- късно до средата на август. С тази задача е ангажирана и фондацията, основана от бивши ученици на учителя по физика Теодосий Тедосиев. \r\nКметът на Община Казанлък Галина Стоянова проведе поредица от срещи, на които поиска подкрепа от бизнеса за талантливите казанлъшки младежи. \r\nСлавяна ГАЙДАРОВА", "date": "2019.08.01", "title": "Казанлък: Ученици от Математическата гимназия набират средства за стаж в най- новата лаборатория по експериментална физика в Сан Диего"}
{"url": "http://www.focus-news.net/news/2019/08/01/2686020/blagoevgrad-zapochva-proverka-na-domashnite-stopanstva-po-selata-v-obshtina-simitli-zaradi-zabolyavaneto-afrikanska-chuma-po-svinete.html", "text": "Започва проверка на домашните стопанства по селата в община Симитли заради заболяването африканска чума по свинете. Това съобщиха за  Радио „Фокус“ – Пирин  от Общината. Те ще бъдат извършвани от кметовете и кметските наместници на съответните населени места. След приключване на проверките и актуализиране на данните за броя на свинете в задния двор в къщите, кметовете и кметските наместници ще обяснят на стопаните и какви са симптомите на заболяването, както и отговорното поведение спрямо животните, живота и здравето на хората. Мерките са набелязани от Епизоотична комисия, която е заседавала в Община Симитли в сряда. На нея са присъствали кметове на села, ветеринари, специалисти от Агенцията по безопасност на храните. \r\nЛивия НИНОВА", "date": "2019.08.01", "title": "Благоевград: Започва проверка на домашните стопанства по селата в община Симитли заради заболяването африканска чума по свинете"}
{"url": "http://www.focus-news.net/news/2019/08/01/2686027/vratsa-eksperti-ot-riosv-proveriha-signal-za-zamarsyavane-na-reka-iskar-pri-s-lyuti-brod-obshtina-mezdra.html", "text": "Експерти от Регионална инспекция по околната среда и водите (РИОСВ) – Враца провериха сигнал за замърсяване на река Искър при с. Люти брод, община Мездра. Това съобщиха от  РИОСВ . Проверката е извършена на 31 юли, в деня на получаване на сигнала съвместно с Басейнова дирекция - Плевен и  инспекцията за аквакултури - Враца. \r\nИзвършен е оглед на място в района от с. Люти брод  до МВЕЦ „Черепиш“, в това число на съоръженията на МВЕЦ „Черепиш“ и на състоянието на речното легло под и над водовземното съоръжение . Констатирано е наличие на умрели единични екземпляри малки и големи риби при моста на селото, където реката видимо е помътняла. \r\nВ момента на проверката МВЕЦ не е работил. Водата от задбаражното езеро е изпусната поради неотложни ремонтни дейности, за което Басейнова дирекция е уведомена по електронна поща в ранния следобяд на 30 юли от собственика на централата. По данни на управителя на МВЕЦ „Черепиш” изпускането на вода от задбаражното езеро е започнало на 30 юли сутринта. В момента на проверката цялото количество вода на река Искър протича свободно през съоръженията на МВЕЦ. \r\nОт Регионалната лаборатория във Враца към Изпълнителна агенция по околна среда (ИАОС) са взети водни проби за анализ от  реката при моста на с. Люти брод, както и непосредствено под и над МВЕЦ „Черепиш“. Експресно измерените на място показатели рН, разтворен кислород и електропроводимост не показват наличие на замърсяване. \r\nОстаналите резултати ще са готови през следващата седмица и ще бъдат оповестени.", "date": "2019.08.01", "title": "Враца: Експерти от РИОСВ провериха сигнал за замърсяване на река Искър при с. Люти брод, община Мездра"}
{"url": "http://www.focus-news.net/news/2019/08/01/2686025/sliven-na-sreshta-v-oblastnata-administratsiya-byaha-razyasneni-merkite-sreshtu-afrikanska-chuma-po-svinete-v-20-kilometrovite-zoni-okolo-promishleni-svinefermi.html", "text": "Областният управител Чавдар Божурски  проведе среща с кметовете на общини и на малки населени места в област Сливен във връзка със спешните мерки, които трябва да се предприемат в населените места от 20-километровите зони около промишлени свинеферми, за да не се допусне разпространението на африканска чума по свинете. Това съобщиха от пресцентъра на  Областна администрация – Сливен . \r\n \r\nВ срещата бе поканен да участва д-р Илиян Костов, експерт и зам.-директор на Центъра по оценка на рисковете по хранителната верига към Министерството на земеделието, храните и горите. „В момента усилията на министерството са да наложи превантивни мерки в Южна България, за да не се допусне разпространението на това опасно заболяване на тази територия. Не случайно в някои славянски езици заболяването се нарича „мор“, каза той. За разлика от други болести, които се предават контактно от стадо на стадо, африканската чума по свинете се предава скокообразно, днес може да е тук, утре на 500 км“, заяви д-р Костов. \r\nАфриканската чума по свинете се разнася по два способа:  чрез дивите прасета или индиректно, чрез кухненските отпадъци, които не са достатъчно термично обработени, чрез суровосушени колбаси /луканки, пастърми и др./,  чрез дрехи, инвентар, транспортни средства, фураж.  Вирусът е изключително устойчив. В месото, с кост и без кост, той е активен 105 дни, в соленото месо – 182 дни, в изсушеното – 300, в пушеното  – 30, в замразеното 1000 дни или близо 3 години,  в кожите и мазнините – 300 дни. По тази причина се налагат извънредни мерки, за да се ликвидира създалата се панепизоотия. \r\nПо нареждане на Централния епизоотичен съвет бяха определени 20-километрови зони около промишлените свинеферми в област Сливен, в които попадат 75 населени места. На собствениците бе дадена възможност до 2 август да заколят сами домашните си свине, за да усвоят месото им. То трябва задължително да се консумира само след термична обработка при 70 С най-малко за 30 минути. Ако стопаните забележат, че животните им не се хранят или са отпуснати, трябва незабавно да извикат ветеринарен лекар. Остатъците от закланите животни, които не са годни за консумация, не трябва да се изхвърлят на местата за смет, а задължително да се загробят в дворовете.  В отговор на поставени от кметовете въпроси, д-р Костов съобщи, че не са разрешени транспортирането на животни, както и нерегламентираната продажба на месо.  Изрично забранено е домашните прасета да бъдат давани на кланици. Има основания да се смята, че един от способите за разпространение на заразата в Северна България е бил този. \r\n99% от поголовието на прасетата в страната се отглежда в промишлените свинеферми, съобщи д-р Костов. Малките лични стопанства ще бъдат възстановени, след като болестта „африканска чума по свинете“ бъде ликвидирана в страната. От Областната дирекция по безопасност на храните ще разпространят в кметствата на малките населени места указания за това какво е необходимо да се направи за регистрацията на обекти от типа „заден двор“.  Самата регистрация струва 15 лева. Хората трябва да купуват прасета за угояване или развъждане само от регистрирани доставчици, животните трябва да са с ушна марка. В тези случаи, ако евентуално възникне нова неблагоприятна ситуация, те ще могат да бъдат обезщетени. \r\nПо отношение на дивите прасета, вече е разпоредено на ловните дружинки и на горските стопанства да извършват отстрел и да залагат капани. Гонките не са разрешени, тъй като има опасност заразите да бъдат пренасяни на километри. \r\nВ срещата участваха още директори на държавни структури, представители на Ветеринарния съюз, кметове на села извън 20-километровите зони.", "date": "2019.08.01", "title": "Сливен: На среща в Областната администрация бяха разяснени мерките срещу африканска чума по свинете в 20-километровите зони около промишлени свинеферми"}
{"url": "http://www.focus-news.net/news/2019/08/01/2686026/burgas-aviomuzeyat-ima-nova-atraktsiya-trenazhor-za-testvane-na-piloti.html", "text": "Това лято в Авиомузей - Бургас има нова атракция – тренажор за тестване на пилоти, съобщиха от пресцентъра на  Общината . Тренажорът работи всеки ден, от 11.30 до 20.00 часа. Таксата за използване на уреда е 4 лева за минута и половина. \r\nТренажорът действа на принципа на жироскопа, който се използва за стабилизиране и поддържане на курса в плавателни съдове и самолети.  \r\nИнформация за работно време, експонати и всичко останало в Авиомузей Бургас можете да откриете", "date": "2019.08.01", "title": "Бургас: Авиомузеят има нова атракция – тренажор за тестване на пилоти"}
{"url": "http://www.focus-news.net/news/2019/08/01/2686030/rumyana-glavcheva-ekspert-seizmolog-nova-zemetrasna-ataka-v-rayona-na-korcha-v-albaniya-royat-ot-trusove-podskaza-golyama-prodalzhitelnost.html", "text": "На 1 юни т.г. в района на албанския град Корча в интервал от 7 минути се осъществи двойка земетресения с увреждащо въздействие върху местни остарели неподдържани постройки. Сътресения бяха съобщени от три съседстващи държави – Албания, Гърция и Северна Македония. Последва изобилие от вторични трусове – явление, свързано с близостта на активираното пространство до земната повърхност. В началото на следващия месец юли броят трусове намаля до 2-3 в денонощие, сравнено с 22 труса на 30 юни, например, и още повече в предходните дни. След около 50 дни (от 22-23 юли) в някои денонощия трусове престанаха да се появяват или бяха единични.  \r\nИ вчера, сряда, в 16:21 местно време активността в района се възобнови, инициирана от земетресение с магнитуд 4.4, което Агенция Фокус оповести своевременно. Досега Европейският център съобщава за реализация на 20 вторични труса с магнитуд 2 и по-голям. Сред тях, в първите 10 минути след максималния се осъществиха два труса с магнитуди 3.4 и 3.5. Последният засега, с магнитуд 3.6, усетен с интензивност от IV и V степен в епицентъра (неувреждащи сътресения), е отбелязан снощи в 21:23 местно време, т.е. 5 чáса след земетресението с магнитуд 4.4. Какво показва сравняването на каталозите? За един и същи период от развитието на активността – започвайки непосредствено след появата на първите три усетени труса (магнитуди 4.4, 3.4, 3.5) – Албанският център е регистрирал 23 вторични труса. Европейският център оповестява само онези с магнитуд 2 и повече, в случая са маркирани 18. Албанският каталог обявява и още по-слаби събития, с магнитуд дори по-малък от 1. Този каталог, обаче, е непълен – липсва информация за сеизмичните събития в 80-те минути след първия забележим афтершок, както и за период от 3 ½ чáса между 18 и 21:23. След появата на значим афтершок, обявен с магнитуд 3.9 (3.6 по оценка в Европейския център), каталогът изглежда да е с възстановена пълнота . Още една характеристика на албанския каталог е, че на най-слабите трусове са приписани относително големи дълбочини – до 44 км под земната повърхност – неочаквано! Споменатите особености са присъщи на “забързания домакин”, смутен от неочаквано незавършило активиране на огнище, започнало дейността си още в началото на месец юни.  \r\nКъм това може да се очертае и влиянието на писмо на албанския президент Илир Мета, в качеството си на председател на Съвета за национална сигурност, до премиера Еди Рама, вицепремиера Ерион Браче и министъра на отбраната Олта Джачка на Албания. За това писмо научаваме от статия на Николай Киров от 30 юли", "date": "2019.08.01", "title": "Румяна Главчева, експерт-сеизмолог: Нова земетръсна атака в района на Корча в Албания – роят от трусове подсказа голяма продължителност"}
{"url": "http://www.focus-news.net/news/2019/08/01/2686032/veliko-tarnovo-pochinal-e-postradaliyat-pri-katastrofata-na-patya-pleven-byala-v-rayona-na-selo-maslarevo.html", "text": "Починал е пострадалият при катастрофата на пътя Плевен – Бяла в района на село Масларево. Това съобщи за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Мъжът е на 53 години от село Буйново и е управлявал лек автомобил „Опела Зафира“. По първоначална информация се е движел от село Масларево в посока Бяла, когато включвайки се в главния път е бил ударен от товарен автомобил влекач, управлява от 28-годишен мъж от Търговище. Причините за инцидента са в процес на изясняване. По случая е започнато досъдебно производство.", "date": "2019.08.01", "title": "Велико Търново: Починал е пострадалият при катастрофата на пътя Плевен – Бяла в района на село Масларево"}
{"url": "http://www.focus-news.net/news/2019/08/01/2686029/otpusnatite-ot-ms-blizo-90-mln-lv-sa-za-vazstanovyavane-na-razhodi-na-natsionalnoto-tol-upravlenie.html", "text": "Отпуснатите с Постановление на Министерския съвет 89 998 200 лв. за финансиране на дейностите на Националното тол управление (НТУ) са за възстановяване на разходи, направени за сметка на бюджета на Агенция „Пътна инфраструктура“ (АПИ) от началото на годината. Това съобщиха за  Агенция \"Фокус\"  от пресцентъра на  АПИ . Те ще се отпускат на части по бюджета на Министерството на регионалното развитие и благоустройството (МРРБ) на база фактическо изпълнение. \r\nПоради липса на аналог в България, при изготвянето на бюджета за 2019 г. Министерството на финансите е планирало средствата за ТОЛ-а по централния бюджет, а не по бюджета на МРРБ с цел осъществяване на контрол на разходите за новосъздадената структура. НТУ е нова структура и затова бюджетът й не може да се планира детайлно на база минал опит.  \r\nАгенция „Пътна инфраструктура“ е второстепенен разпоредител с бюджетни средства към министъра на регионалното развитие и благоустройството. По тази причина отпуснатите 89 998 200 лв. се явяват допълнителни към бюджета на МРРБ, като част от тях са предназначени за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние и за обезпечаване на разходите за заплати на служителите.  \r\nПриходите в бюджета от основната дейност на НТУ - продажбата на винетки, до края на юли 2019 г. са на стойност 281 406 722 лв. Очакваните постъпления в бюджета до края на 2019 г. от пътни такси са около 400 млн.лв., а прогнозните приходи от компенсаторни такси и налагани административни санкции и наказателни постановления в резултат от контролната дейност на НТУ са над 4.3 млн.лв. Към 31 юли 2019 г. събраните средства от компенсаторни такси възлизат на 2 247 237 лв. Тези приходи не могат да се използват за разплащане на разходи по договора с изпълнителя на смесената електронна система за събиране на пътни такси, тъй като могат да се разходват само за поддържането и строителството на републиканските пътища.", "date": "2019.08.01", "title": "Отпуснатите от МС близо 90 млн. лв. са за възстановяване на разходи на Националното тол управление"}
{"url": "http://www.focus-news.net/news/2019/08/01/2686033/tass-mariya-zaharova-opredeli-zakonoproekta-predvizhdasht-sanktsii-za-severen-potok-2-kato-krag-ot-rusofobiya.html", "text": "Законопроектът на Комисията за външни работи към Сената на САЩ за въвеждане на санкции на лица и фирми, участващи в строежа на „Северен Поток-2“ представлява нов кръг от Русофобия, това заяви говорителят на руското МВнР Мария Захарова, предава  ТАСС .  \r\n„Нужно е да обърнем внимание на факта, че става дума за обсъждане на очевидно русофобски мерки в Конгреса на САЩ“, каза Захарова.  Според нея от 2011 г. насам Вашингтон по различни поводи е налагал санкции на Москва над 70 пъти. „Но нито миналата американска администрация, нито сегашната успя да постигне нещо. Русия и преди и сега води самостоятелна политика на международната арена“, каза още представителят на външното ведомство, като заяви категорично, че „Северен Поток-2“ ще бъде завършен въпреки всичко.   \r\n : Цанко Цолов", "date": "2019.08.01", "title": "ТАСС: Мария Захарова определи законопроекта, предвиждащ санкции за „Северен Поток-2“, като кръг от русофобия"}
{"url": "http://www.focus-news.net/news/2019/08/01/2686035/kyustendil-spetsialen-rezhim-shte-bade-vaveden-za-parkinga-pred-obshtinskata-poliklinika-v-grada.html", "text": "Специален режим ще бъде въведен за паркинга пред общинската поликлиника в Кюстендил. Това съобщи на пресконференция Васил Иванов, обществен посредник за територията на община Кюстендил, предаде репортер на  Радио „Фокус” – Кюстендил . Темата за паркирането в района беше обект на обществена дискусия, свикана от обществения посредник. На нея представители на Института по пътна безопасност представиха два възможни варианта. Протоколът от общественото обсъждане и изпратен в Общинската комисия по безопасност на движението, която е провела свое заседание през месец юли, вземайки решение по въпроса. „Комисията е приела да бъде изпълнен първият вариант, предложен на общественото обсъждане. Той е с поставянето на бариери и час и половина безплатно паркиране, а след това да бъде платено”, каза Васил Иванов. По думите му от 29 юли има и издадена заповед от страна на кмета на Община Кюстендил Петър Паунов. „Моята задача ще бъде да подсещам общинска администрация и кметът на Община Кюстендил в разумни срокове да се изпълни това решение на Комисията и заповедта”, каза Васил Иванов. По думите му въпреки изричното му желание да присъства на заседанието на Общинската комисия по безопасност на движението, той не е бил поканен. Това е причина и да не са ясни мотивите с които експертите са отхвърлили предложението улица „Димитър Беровски” да стане еднопосочна. Комисията не е приела предложението. \r\nВенцеслав ИЛЧЕВ", "date": "2019.08.01", "title": "Кюстендил: Специален режим ще бъде въведен за паркинга пред общинската поликлиника в града"}
{"url": "http://www.focus-news.net/news/2019/08/01/2686038/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за Радио „Фокус“ – Бургас от Областно пътно управление. Видимостта е добра, няма затворени пътни участъци. Движението на територията на областта е интензивно. Струпване на автомобили се наблюдава по входно-изходните пътни артерии на град Бургас. В централната градска част трафикът е натоварен в района на кръстовището с кръгово движение „Трапезица“, в района на кръстовището между улиците „Спортна“ и „Индустриална“, между улиците „Генерал Гурко“ и „Цар Симеон“, както и по някои участъци от булевардите „Демокрация“ и „Стефан Стамболов“. \r\nМария ПОПЧЕВА", "date": "2019.08.01", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/08/01/2686040/kyustendil-remontni-deynosti-se-izvarshvat-na-mostovo-saorazhenie-po-patya-kyustendil-dupnitsa.html", "text": "С нормална интензивност е трафикът по пътищата в областта. Това съобщи за Радио „Фокус” – Кюстендил дежурният в Областно пътно управление – Кюстендил. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\n \r\nВенцеслав ИЛЧЕВ", "date": "2019.08.01", "title": "Кюстендил: Ремонтни дейности се извършват на мостово съоръжение по пътя Кюстендил – Дупница"}
{"url": "http://www.focus-news.net/news/2019/08/01/2686034/d-r-sava-bozukov-odbh-smolyan-polozhenieto-s-afrikanskata-chuma-po-svinete-e-mnogo-seriozno-i-stopanite-tryabva-da-zakolyat-prasetata-za-da-ne-se-stiga-do-evtanaziya.html", "text": "Положението с африканската чума по свинете (АЧС) е много сериозно и стопаните трябва да разберат, че е необходимо за заколят прасетата, за да не се стига до евтаназия. Това заяви пред журналисти д-р Сава Бозуков – директор на Областна дирекция по безопасност на храните (ОДБХ) – Смолян, след проведеното заседание на постоянната областна епизоотична комисия, предаде репортер на  Радио „Фокус“ – Смолян . „Вирусът на АЧС е много устойчив, в осолено место той може да се съхрани 182 дни, в пушено и замразено месо, сланина, кръв и кожа също за различни периоди от време. Единствено при термична обработка на месото, при 70 градуса за 30 минути, вирусът се унищожава, затова решението, което взе областната епизоотична комисия и институциите е задължително, термична преработка на прасетата, отглеждани в „заден двор“. Всички прасета в областта не са регистрирани и стопаните им имат срок до 2 август да заколят свинете и да съхранят месото в буркани“, поясни д-р Бозуков. \r\nЗаразяването с вируса на африканската чума по свинете става чрез контакт между прасета, хранене с кухненски отпадъци, но основен е човешкия фактор, чрез който се предава, обясни той. „Вирусът трудно се ограничава. Мерките за биосигурност за ферми и животновъдни обекти са важни, но не винаги има резултат. При нас е най-важно да се запазят дивите прасета, които са особено важен дивеч за Родопите. Област Смолян  не попада в 20-километровата зона от обекти с епизоотично значение в съседните области и засега сме благоприятно разположени. От понеделник ще започнат проверките по дворовете и ако не са умъртвени прасетата, ще бъдем принудени да ги умъртвим и загробим“, каза още д-р Бозуков. \r\nНели ГЕРГЬОВСКА", "date": "2019.08.01", "title": "Д-р Сава Бозуков, ОДБХ – Смолян: Положението с африканската чума по свинете е много сериозно и стопаните трябва да заколят прасетата, за да не се стига до евтаназия"}
{"url": "http://www.focus-news.net/news/2019/08/01/2686031/nedyalko-slavov-oblasten-upravitel-na-teritoriyata-na-oblast-smolyan-nyama-registrirani-ognishta-na-afrikanska-chuma-po-svinete.html", "text": "От миналата седмица област Смолян е в повишена епизоотична обстановка, но към момента на територията на областта няма регистрирани огнища на вируса на африканска чума по свинете. Това заяви пред журналисти областният управител на Смолян Недялко Славов след проведеното заседание на постоянната областна епизоотична комисия, в присъствие на директора на Областна дирекция по безопасност на храните – Смолян, д-р Сава Бозуков и директора на Регионална дирекция по горите – Смолян инж. Венцислав Фурлански, предаде репортер на  Радио „Фокус“ – Смолян . „Притеснени сме, че в съседната област – Пловдив, в ловно стопанство вирусът е установен при дива свиня и това значително повишава риска за разпространение на заразата в област Смолян. Подробни са указанията от страна на централния епизоотичен щаб, като към областните управители, така и към ОДБХ, ИАГ и горските предприятия. Днешното заседание беше в разширен състав, тъй като бяха поканени представители на всички ловни сдружения в областта и общините и разчитаме в добро взаимодействие да приведем мерките бързо и качествено към изпълнение, за да се противопоставим на разпространението на вируса“, поясни Славов. \r\nТой подчерта, че е даден срок до 2 август за умъртвяване на всички прасета за лични нужди, независимо дали са регистрирани, или не. „В областта няма нито един регистриран животновъден обект за отглеждане на прасета. По информация на общините, в областта има около 400 прасета, отглеждани за лични нужди – основно в общините Неделино, Златоград и Смолян. Има общини, в чиито територии няма нито едно прасе за домашно отглеждане, като Борино, Доспат, Мадан, Рудозем и Чепеларе. Даден е срок на стопаните доброволно да умъртвят животните и да ги консумират чрез термична обработка, тъй като това е единствената гаранция за унищожаването на вируса. От понеделник ще започнат проверки дали е изпълнено изискването. Засилен е контрола на ГКПП „Златоград“, където  на вход се проверяват автомобилите и се унищожават всички продукти от свинско месо“, поясни областният управител. \r\nПредизвикателството е опазване популацията на дивя свиня и предотвратяването на възможността на разпространение на вируса чрез нея, отбеляза Славов. Той благодари на ловците, че активно се включват чрез индивидуален лов на дива свиня и допълни, че  Министерството е предвидило и целеви награди за отстрел на дива свиня и докладване за намерен труп. „Вирусът има инкубационен период и във фуражите, затова е препоръчително да се използват фуражи, които са престояли поне 60 дни, тъй като след това в тях е сигурно, че няма вирус на африканска чума. Всяка седмица ще получаваме справка да отстреляните животни, уточнен е ред за проби на африканска чума и трихинелоза на всяко едно отстреляно животно в акредитираните лаборатории на БАБХ. Местата на загробваме, които общините задължително трябва да определят, подлежат на съгласувате със съответните държавни институции и най-вече с РИОСВ и Басейнова дирекция, тъй като стриктно с следи те да не са във вододайни зони“, посочи Славов. Той уточни, че има издадени указания към кметовете на общини и АПИ за контрол върху отпадъците на местата за отдих и паркинги за обществено ползване. Изпълняват се указанията във взаимодействие с пътно-поддържащото дружество. Недялко Славов посочи, че институциите са внимателни и при масовите събития като събора на Рожен, гайдарското надсвирване в Гела и други подобни събития, които са доста през месец август в цялата област. „Изрично се предупреждават организаторите за ежедневно почистване на зоните на събитията и се осъществява стриктен контрол за извозване на отпадъците в определените за това места“, допълни Славов. \r\nТой уточни, че ежеседмично ще провежда заседание постоянната епизоотична комисия в Смолян, следващото е в четвъртък, 8 август от 14:00 часа и на него отново ще присъстват представители на ловни сдружения и на общините. \r\nНели ГЕРГЬОВСКА", "date": "2019.08.01", "title": "Недялко Славов, областен управител: На територията на област Смолян няма регистрирани огнища на африканска чума по свинете"}
{"url": "http://www.focus-news.net/news/2019/08/01/2686028/telma-severna-makedoniya-borisov-poiska-do-oktomvri-istoricheskite-vaprosi-da-sa-resheni.html", "text": "Българският премиер Бойко Борисов поиска до октомври съществуващите проблеми в общата история между София и Скопие да бъдат решени, съобщава македонският телевизионен канал  \"Телма\" . Борисов обаче не каза дали ако не се реши въпросът около Гоце Делчев България ще блокира македонския път към ЕС, отбелязва медията.   \r\n„Темата не трябва да съществува след октомври. Дори ако се наложи комисията да заседава всеки ден“, каза Борисов в отговор на репортерски въпрос по време на посещението си в югозападната ни съседка в четвъртък. Попитан какво ще стане ако не се постигне компромис, българският премиер каза, че „трябва да се постигне компромис. Когато ми дадат папката с постигнатите договорки, тогава България ще решава какво ще прави“, допълни още той. \r\nБорисов дори предложи на членовете на Общата историческа комисия да заседават във Варна и Бургас през лятото. \r\n„Комисиите трябва да седнат и да разберат, че имат историческата задача и правят история. До октомври да са завършили тези теми. Иначе повярвайте ми, това ще е подигравка с героизма на всички хора, които са загинали за нашите държави“.   \r\n : Цанко Цолов", "date": "2019.08.01", "title": "„Телма“ (Северна Македония): Борисов поиска до октомври историческите въпроси да са решени"}
{"url": "http://www.focus-news.net/news/2019/08/01/2686041/d-r-stanimir-spasov-babh-veliko-tarnovo-ot-utre-zapochvame-proverki-v-chastnite-domove-za-da-vidim-dali-vsichki-svine-sa-umartveni.html", "text": "От утре започват проверките на експертите от Българска агенция по безопасност на храните в частните домове от областта за отглеждане на прасета от типа „заден двор“. Това съобщи пред журналисти в старата столица д-р Станимир Спасов, директор на Областната дирекция на Българската агенция по безопасност на храните, предаде репортер на Радио „Фокус“ – Велико Търново. Той се включи в заседание на Областната епизоотична комисия. Срокът за умъртвяването на тези животни беше вчера. Ако такива бъдат открити, те ще бъдат иззети и хуманно убити, а на стопанина ще бъде наложена глоба. Нейният размер може да е от 150 до 1000 лв.  Все още няма обобщена информация колко са животните, които трябва да бъдат умъртвени, но д-р Спасов увери, че броят им намалява с всеки ден. „Това означава, че хората са осъзнали колко сериозен е проблема, за което им благодаря“, допълни още директорът на ОД на БАБХ. Той припомни, че предстои умъртвяването на 17 000 прасета от индустриалната ферма в свищовското село Българско Сливово, като подчерта, че срокове не могат да се посочат. Освен това поясни и, че вероятно на територията на Свищовска община ще бъде обявено бедствено положение. Областният управител проф. Любомира Попова увери, че за момента няма нужда подобна мярка да бъде взета за цялата област. \r\nОбластната епизоотична комисия ще продължи да заседава всеки четвъртък, докато обстановката в региона не се успокои. \r\n \r\nЛуиза ТРАНЧЕВА", "date": "2019.08.01", "title": "Д-р Станимир Спасов, БАБХ – Велико Търново: От утре започваме проверки в частните домове, за да видим дали всички свине са умъртвени"}
{"url": "http://www.focus-news.net/news/2019/08/01/2686037/kyustendil-tyalo-na-43-godishna-zhena-e-otkrit-v-zhilishte-v-dupnitsa-nyama-sledi-ot-nasilie.html", "text": "Тяло на 43-годишна жена е открит в жилище в Дупница, няма следи от насилие. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Полицейските служители са действали по сигнал, подаден от бащата на жената. Той е заявил, че са се виждали преди 10-15 дни и няма връзка с нея. Полицейските служители са влезли в жилището на жената, където са открили трупа й. Няма данни за насилие. Тялото е транспортирано за аутопсия в болницата в Кюстендил. По случая е образувано досъдебно производство, уведомен е дежурен прокурор. \r\nВенцеслав ИЛЧЕВ", "date": "2019.08.01", "title": "Кюстендил: Тяло на 43-годишна жена е открит в жилище в Дупница, няма следи от насилие"}
{"url": "http://www.focus-news.net/news/2019/08/01/2686043/predstoyashti-mezhdunarodni-sabitiya-za-2-avgust-agentsiya-fokus.html", "text": "Среща на външните министри на АСЕАН, в която ще вземат участие и представители на Китай, Япония и Южна Корея.  \r\n*** \r\n \r\n  Пресконференция на генералният секретар на НАТО Йенс Столтенберг относно Договора за ликвидиране на ракетите със среден обсег на действие и вероятния му край. \r\n*** \r\n \r\n  Премиерът на Италия Джузепе Конте приема следващият председател на Европейската комисия Урсула фон дер Лайен.   \r\n*** \r\n \r\n  Краен срок за САЩ да спрат спазването на Договора за ликвидиране на ракетите със среден обсег на действие.  \r\n***", "date": "2019.08.01", "title": "Предстоящи международни събития за 2 август (Агенция „Фокус“)"}
{"url": "http://www.focus-news.net/news/2019/08/01/2686045/vidin-merki-sreshtu-razprostranenieto-na-afrikanskata-chuma-po-svinete-v-obshtinata.html", "text": "Във връзка с определяне на 20-километрова зона около индустриалните свинеферми на територията на Област Видин и срока за доброволно клане на домашни прасета и предприемането на мерки за овладяване разпространението на заболяването африканска чума по свинете (АЧС) и получено днес от областния управител Албена Георгиева писмо до кмета на Община Видин Огнян Ценков, бяха информирани кметовете и кметските наместници на населени места в Общината. В писмото се посочва, че в изпълнение на решения от заседание на Централния епизоотичен съвет от 29 юли 2019 г. за ограничаване разпространението на Африканска чума по свинете и по повод обявеното със Заповед на изпълнителния директор на БАБХ първично възникнало огнище на АЧС в кв. “Нов път“, гр. Видин, на заседание на Областната епизоотична комисия, проведено на 30 юли, са приети Указания за прилагане на спешни мерки по овладяване на епизоотичната обстановка на територията на Област Видин. \r\nСъобразно тях се определя 20-километрова санитарна зона около индустриалните свинеферми, разположени на територията на Община Видин: „АДАН-Н“ ЕООД в с. Новоселци и „Акма трейд лимитид“ ЕООД в гр. Дунавци, в която да се преустанови отглеждането на свине в обекти тип „заден двор“.Това съобщиха от  Община Видин . \r\nВ определената зона (по предоставена справка от ОБДХ - Видин) попадат следните населени места от Община Видин: \r\nгр. Видин, гр. Дунавци и селата: Слана бара, Рупци, Акациево, Градец, Плакудер, Динковица, Иново, Дружба, Бела Рада, Капитановци, Покрайна, Антимово, Кутово, Сланотрън, Кошава, Гомотарци, Пешаково, Майор Узуново, Генерал Мариново, Буковец, Търняне, Каленик, Долни Бошняк, Войница, Синаговци, Ивановци, Жеглица, Въртоп, Ботево, Цар Симеоново, Гайтанци и Новоселци. \r\nДадени са указания да се съобщи на стопаните, че срокът на мярката за доброволно клане на животните е до 31.07.2019 г. включително, след което на осн.чл.139а от Закона за ветеринарно-медицинска дейност, ще се пристъпи към умъртвяване на животните от компетентния орган – Областна дирекция по безопасност на храните – Видин; както и да се уведомят собствениците на свине от обекти тип „заден двор“, че добитото месо от собствени животни може да се съхранява дълго само след топлинна обработка, за минимум 30 минути при 70 градуса по Целзий, достигнати във вътрешността на месото. Изсушаването, опушването, осоляването, охлаждането и замразяването на месото не са приложими начини за съхранението му предвид факта, че вирусът на АЧС е изключително устойчив на тези обработки (съгласно научното становище за разпространение на АЧС в България, Европа и съвета на Центъра за оценка на риска по хранителната верига).", "date": "2019.08.01", "title": "Видин: Мерки срещу разпространението на африканската чума по свинете в Общината"}
{"url": "http://www.focus-news.net/news/2019/08/01/2686047/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.08.01", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/08/01/2686042/smolyan-mokri-na-mesta-no-normalno-prohodimi-sa-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, на места с краткотрайни превалявания от дъжд, където настилките са мокри. През деня не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци в участъка на срутището при разклона за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nВ Смолян настилките по улиците в града са мокри,вали слаб дъжд. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.01", "title": "Смолян: Мокри на места, но нормално проходими са пътищата в областта"}
{"url": "http://www.focus-news.net/news/2019/08/01/2686046/afp-kmetat-na-mogadishu-e-pochinal-ot-ranite-si-sled-teroristichno-napadenie.html", "text": "Кметът на сомалийската столица Могадишу е починал от раните си, получени след терористичен акт миналия месец, при който в неговия офис бе взривена бомба, предава  AFP . Информацията е потвърдена от правителството.  \r\nГрадоначалникът Омар Осман е загубил живота си докато се е намирал в болница в Доха, където лекарите са се опитали да третират раните му по най-добрия начин.  \r\nОтговорност за терористичния акт, извършен на 24 юли, поне групировката Ал Шабааб.  \r\n : Цанко Цолов", "date": "2019.08.01", "title": "AFP: Кметът на Могадишу е починал от раните си след терористично нападение"}
{"url": "http://www.focus-news.net/news/2019/08/01/2686048/pregled-na-mezhdunarodnite-novini-do-1800-chasa-agentsiya-fokus.html", "text": "Законопроектът на Комисията за външни работи към Сената на САЩ за въвеждане на санкции на лица и фирми, участващи в строежа на „Северен Поток-2“ представлява нов кръг от Русофобия, това заяви говорителят на руското МВнР Мария Захарова. \r\n„Нужно е да обърнем внимание на факта, че става дума за обсъждане на очевидно русофобски мерки в Конгреса на САЩ“, каза Захарова.  Според нея от 2011 г. насам Вашингтон по различни поводи е налагал санкции на Москва над 70 пъти. „Но нито миналата американска администрация, нито сегашната успя да постигне нещо. Русия и преди и сега води самостоятелна политика на международната арена“, каза още представителят на външното ведомство, като заяви категорично, че „Северен Поток-2“ ще бъде завършен въпреки всичко.   \r\n*** \r\n \r\n  Българският премиер Бойко Борисов поиска до октомври съществуващите проблеми в общата история между София и Скопие да бъдат решени. Борисов обаче не каза дали ако не се реши въпроса около Гоце Делчев България ще блокира македонският път към ЕС, отбелязва медията.   \r\n„Темата не трябва да съществува след октомври. Дори ако се наложи комисията да заседава всеки ден“, каза Борисов в отговор на репортерски въпрос по време на посещението си в югозападната ни съседка в четвъртък. Попитан какво ще стане ако не се постигне компромис, българският премиер каза, че „трябва да се постигне компромис. Когато ми дадат папката с постигнатите договорки, тогава България ще решава какво ще прави“, допълни още той. \r\nБорисов дори предложи на членовете на Общата историческа комисия да заседават във Варна и Бургас през лятото. \r\n„Комисиите трябва да седнат и да разберат, че имат историческата задача и правят история. До октомври да са завършили тези теми. Иначе повярвайте ми, това ще е подигравка с героизма на всички хора, които са загинали за нашите държави“.   \r\n*** \r\n \r\n  53 години по-късно е възобновен отново паметникът на българския полковник от Втората Балканска война Константин Каварналиев. \r\n \r\nПаметникът бе разрушен през 1966 г. от тогавашните управляващи, а инициативата за неговото възстановяване дойде през април миналата година от София. Така, след  106 години от битката с многократно превъзхождащата гръцка войска край Дойран, в която Каварналиев дава живота си, отново има негов паметник.  Познати са неговите думи „аз на грък гръб не давам“. Мемориалът бе посетен в четвъртък от българския премиер Бойко Борисов и неговия македонски колега Зоран Заев. Двамата обещаха да положат още повече грижи за големите личности, имащи значение за историята на едната или другата страна, както и за общите такива. \r\n \r\nКаварналиев като личност е тълкуван по различен начин. В България той е борец за свобода, докато някои жители на Северна Македония го наричат окупатор. На интернет страницата на Българския културен клуб в Скопие пък пише, че Каварналиев загива в битка, защитавайки българското население в Югоизточна Македония. 7-метровият паметник на Каварналиев по своята монументалност, наподобява на мемориалите на Васил Левски или Цар Освободител в София.  \r\n*** \r\n \r\n  На 75-годишнината от Варшавското въстание министърът на външните работи на ФРГ Хайко Маас поиска прошка от Полша прошка за престъпленията, извършени в годините на Втората световна война. \r\n„Срамувам се от това, което бе сторено на вашата страна от германци“, призна Маас в реч, изнесена  в Музея на Варшавското въстание в полската столица. В същото време той се изказа в подкрепа на изграждането в Берлин на мемориал за полските жертви на нацистката власт. \r\n*** \r\n \r\n  Иранският министър на здравеопазването Саид Намаки беше подложен на критика, след като заяви, че ислямската традиция за оплакване на шиитските светци по време на религиозните фестивали е депресираща. \r\nНа конференция на ръководителите на иранските медицински университети в град Машхад, Намаки заяви, че в шиитския ислям се празнуват 14 рождения и се отбелязва гибелта на 13 души, но „ние винаги искаме да ридаем и да сме тъжни“.  \r\nПодобни сцени на меланхолия са често срещани по време на подкрепяните от официален Техеран религиозни фестивали, почитащи, но по-често оплакващи шиитски светци.  \r\nТой добави, че „тъжната атмосфера“ трябва да се измени и балансира. \r\n„Депресията е причината за самоубийство и случаи на насилие“, каза министърът, цитиран от местни медии. По-късно, по повод на критиките срещу себе си, той заяви, че думите му са разчетени погрешно. \r\nОртодоксални мюсюлмани обвиниха Намаки в това, че обижда внука на Мохамед, Имам Хюсеин, почитана шиитска фигура, който е убит в Битката при Кербала през 680 г. и чието мъченичество се почита от шиитите през свещения месец мухарам. \r\nМнозина казаха, че влошената икономическа ситуация на Иран е истинската причина за депресията в обществото, а не официалните религиозни траурни церемонии, както смята Намаки. \r\nСред критикуващите здравния министър бяха и оплаквачи с много последователи, за които се съобщава, че получават щедри хонорари за изпълненията си, целящи да разплачат хората. \r\nСаид Маджид Банифатеме, който е оплаквал в присъствието на Върховния духовен лидер на Иран аятолах Али Хаменей, призова Намаки „да се покае”, като предупреди, че въпросът за „сълзите и траура” за шиитските фигури е „червената линия на всички хора. \" \r\nВ съобщение в социалната мрежа „Инстаграм“ към своите над 750 000 последователи, Банифатеме каза, че религиозните траурни церемонии водят до радост и вълнение, а не депресия. \r\n„Министърът не бива да забравя, че високите разходи за медицински лечения са една от причините за депресията\", добави той. \r\n*** \r\n \r\n  Жените в България и Румъния са най-младите майки в Европейския съюз, според данни на Евростат. \r\nОказва се, че всяко осмо дете в ЕС, родено от майка под 20-годишна възраст, е от България или Румъния. Най-голям дял от ражданията на първите деца на млади майки на възраст под 20 години е регистриран в България (12,5% от общия брой на ражданията на първите деца през 2017 г.) и в Румъния (12,1%). Следват Унгария (8,5%) и Словакия (8,1%). \r\nПо-малко от 2% от първите раждания на млади майки са в Дания (1,0%), Италия и Словения (по 1,1% всяка), Нидерландия (1,2%), Люксембург и Швеция (1,4% ). \r\nЩо се отнася до по-възрастните майки, най-голям дял от ражданията на първи деца от жени на възраст 40 години и повече е регистриран в Испания (8,8% от общите раждания на първи деца през 2017 г.) и Италия (8,6%). Следват Гърция (6,6%), Люксембург и Ирландия (5,9% всяка). \r\n*** \r\n \r\n  Новият министър на финансите Риши Сунак отказа да изключи възможността за резервен бюджет, предвиден в случай на излизането на страната от Европейския съюз без сделка.   \r\nСунак отказа да потвърди дали Саджид Джавид ще обяви допълнителни стимули за отделяне на спешен бюджет преди края на октомври. Министър-председателят на Великобритания Борис Джонсън омаловажи вероятността за това. \r\nПо-рано правителството обяви увеличение от 2,1 млрд. лири за излизането без сделка от Европейския съюз, които ще бъдат използвани за запасяване с лекарства, заплащане на граничните служители и голяма кампания за осведомяване на обществеността относно вероятните последствия от Брекзит. Това е ход, който трябваше да покаже на Брюксел, че Обединеното Кралство е готово и желае да напусне ЕС без сделка. \r\nБюджетът бива обявяван през ноември или декември. По информация на The Telegraph обаче, Доминик Къмингс, специалният съветник на премиера Борис Джонсън, е казал на сътрудниците си да се подготвят за обявяването на бюджета в началото на октомври, само седмици преди определената за Брекзит дата. \r\nРиши Сунак заяви за програмата на BBC Radio 4 Today, че през есента ще се състои „фискално събитие“, в което ще се направи преглед на разходите и ще се определят плановете за бъдещите бюджети на министерствата. \r\nЗапитан дали това ще се случи преди излизането на страната от ЕС, министърът каза, че той и колегите му се опитват да дадат на хората точна информация възможно най-скоро и че с канцлера работят усилено по въпроса. \r\n„Надяваме се, че скоро ще имаме какво да кажем\", добави министърът. \r\n*** \r\n \r\n  Президентът на Северна Македония Стево Пендаровски прие в четвъртък българския премиер Бойко Борисов. \r\nНа срещата бяха разменени идеи и мнения относно двустранните отношения между двете страни, като двамата са направили извода, че София и Скопие са посветени изцяло на подобряването на добросъседските връзки и са решени да продължат този процес и занапред.  \r\n \r\nСпоред двамата, общото председателство на Берлинския процес представлява възможност за последващо подобряване на двустранните връзки и ролята, която България и Северна Македония имат в региона. Президентът и премиерът казаха, че Договорът за приятелство, сътрудничество и добросъседство е внесъл позитивна жилка в двустранните отношения при неговото подписване през 2017 г.  \r\n***", "date": "2019.08.01", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/08/01/2686044/kardzhali-dezinfektsirat-se-mestata-za-otdih-po-republikanskiya-pat-za-makaza-i-otsechkata-za-benkovski-polozhena-e-markirovka-na-punkta-za-dezinfektsiya-na-gkpp-makaza.html", "text": "Дезинфекцират се местата за отдих по републиканския път за Маказа и отсечката за Бенковски, положена е маркировка на пункта за дезинфекция на ГКПП „Маказа“. Това съобщиха от Пресцентъра на  Областна администрация-Кърджали . На днешното заседание на Областната епизоотична комисия е констатирано, е епизоотичната обстановка в региона е спокойна, но институциите затягат контрола за противодействие на потенциална зараза от АЧС. Екипите на ОПУ дезинфекцират местата за отдих по републиканския път за Маказа и отсечката за Бенковски, положена е маркировка на пункта за дезинфекция на ГКПП, почистват се замърсените площи с хранителни отпадъци в сервитута на пътните артерии, прави се ежедневен обход на пътищата за ударени животни, каквито до момента няма.  \r\nВвзето е решение да се установи реалният брой на свинете в личните стопанства „заден двор“ на територията на Кърджалийско. По предварителни данни в област Кърджали има около 2 000 диви прасета, промишлени свинекомплекси няма.  \r\nВ дискусията наред с титулярните членове на комисията се включиха и представители на община Кърджали, Държавните горски стопанства, ДЛС „Женда“, Ловните сдружения  и ТД „Национална сигурност“. Стартирал е подборният лов на диви прасета, а общините са изпълнили указанието да определят места за загробване на принудително убитите заразени животни, стана ясно на форума.  \r\nСъс заповед на министър Десислава Танева от днес са разписани конкретни мерки при констатирани случаи на АЧС, които включват ограничаване на достъпа на външни лица в т.нар. инфектирани зони, претърсване за трупове на диви свине, повишаване на бдителността в ловностопанските територии, изграждане на селективни капани за улов на дива свиня, изследване на обезвреждане на всички отстреляни животни или намерени трупове.", "date": "2019.08.01", "title": "Кърджали: Дезинфекцират се местата за отдих по републиканския път за Маказа и отсечката за Бенковски, положена е маркировка на пункта за дезинфекция на ГКПП „Маказа“"}
{"url": "http://www.focus-news.net/news/2019/08/01/2686052/gd-granichna-politsiya-silno-intenziven-e-trafikat-na-gkpp-kapitan-andreevo.html", "text": "Силно интензивен е трафикът на КГПП „Капитан Андреево“ на изход за товарни автомобили към 18.00 часа. Това съобщиха от  ГД „Гранична полиция“ . Интензивен е трафикът на КГПП „Калотина“ на вход и изход,  на ГКПП „Дунав мост – Русе“ и на границата с Република Гърция на КГПП „Кулата“ и КГПП „Маказа“ на вход и изход. На границата с Република Северна Македония трафикът е нормален на всички гранични контролно-пропускателни пункта.", "date": "2019.08.01", "title": "ГД „Гранична полиция“: Силно интензивен е трафикът на ГКПП „Капитан Андреево“"}
{"url": "http://www.focus-news.net/news/2019/08/01/2686050/sliven-mokri-na-mesta-no-normalno-prohodimi-sa-patnite-nastilki-v-oblastta.html", "text": "Мокри на места, но нормално проходими са пътните настилки в Сливенска област. Няма въведени ограничения  по  пътищата,  съобщиха от Областно пътно управление. Трафикът е интензивен,  но без задръствания. \r\nВ участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.01", "title": "Сливен: Мокри на места, но нормално проходими са пътните настилки в областта"}
{"url": "http://www.focus-news.net/news/2019/08/01/2686055/vidin-trafikat-po-glaven-pat-e-79-v-posoka-za-gkpp-dunav-most-2-e-intenziven-patuvat-predimno-tezhkotovarni-avtomobili.html", "text": "Трафикът по главен път Е 79 в посока за ГКПП „Дунав мост 2“ е интензивен, пътуват предимно тежкотоварни автомобили.  Това съобщиха за  Радио „Фокус“ – Видин  от Областно пътно управление.  Най-много автомобили се движат в участъка между Дунавци и Видин.  От граничния пункт „ Дунав мост 2“  съобщиха, че работят всички гишета за обработка на документите, каза за Радио „Фокус“ – Видин дежурният служител.  На другите два гранични пункта в областта –„ Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр.Своге. Движението по път ІІІ-112 Тополовец – Монтана е ограничено за автомобили над 12 т. поради на строително-монтажни работи. Обходният маршрут е  път І-1/Е-79/ Видин – Димово – Ружинци – Белотинци – Смоляновци – Монтана и обратно. Ремонтни дейности се извършват по път II-12  Видин – Иново – Брегово – граница Сърбия. Движението се осъществява в дясната лента, като се пропуска последователно в лявата лента, поради оборудване на съществуваща  АУЗПТ №1044 за нуждите на електронната система за събиране на такси. Ограничението е за времето от 9,00 часа  на 01.08.2019 до 18,00 часа на 02.08.2019г. Автомобилите до 12 тона трябва да се движат с повишено внимание. \r\n \r\nАнна ЛОЗАНОВА", "date": "2019.08.01", "title": "Видин: Трафикът по главен път Е 79 в посока за ГКПП „Дунав мост 2“ е интензивен, пътуват предимно тежкотоварни автомобили"}
{"url": "http://www.focus-news.net/news/2019/08/01/2686039/inzh-ventsislav-furlanski-rdg-smolyan-okolo-20-ot-divite-svine-v-oblastta-tryabva-da-se-umartvyat-do-nachaloto-na-lovniya-sezon-zaradi-afrikanskata-chuma-po-svinete.html", "text": "До началото на ловния сезон поне около 20 % от дивите свине в област Смолян трябва да се умъртвят заради Африканската чума по свинете. Това каза пред журналисти инж. Венцислав Фурлански – директор на Регионална дирекция по горите (РДГ) – Смолян, след проведеното заседание на постоянната областна епизоотична комисия, предаде репортер на  Радио „Фокус“ – Смолян . Общият брой на дивите свине в областта е около 4000, допълни той. „Процентът, с който трябва да бъдат редуцирани животните е различен за различните ловни стопанства. Искането за цялата страна е да се свали популацията на дива свиня на 0,305 за хектар. До известна степен успокоителното при откритите заразени свине в ловно стопанство, близо до област Смолян е, че те са били затворени и ограничени с ограда“, поясни инж. Фурлански. \r\nТой обясни, че при отстрелът на дива свиня, има три дни срок, в които лицето след приключване на лова да отчете разрешителното и след това самото сдружените го издава в горското стопанство. „Ще правим събиране в оперативен порядък от ловните дружинки и ще се опитаме всяка сряда да има информация за броя на отстреляните животни. Ползването на дива свиня при индивидуален лов е целогодишно за определени индивиди. И при настоящата обстановка, целта на ИАГ и регионалните дирекции е да стимулираме ловците да ловуват индивидуално, без да нарушават традициите, които имат“, каза още инж. Фурлански. \r\nНели ГЕРГЬОВСКА", "date": "2019.08.01", "title": "Инж. Венцислав Фурлански, РДГ – Смолян: Около 20 % от дивите свине в областта трябва да се умъртвят до началото на ловния сезон заради Африканската чума по свинете"}
{"url": "http://www.focus-news.net/news/2019/08/01/2686054/veliko-tarnovo-remontirat-patya-mezhdu-selata-novgrad-i-vardim-neka-shofyorite-karat-vnimatelno.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември, съобщават за Радио „Фокус“ – Велико Търново от  Областно пътно управление. Времето във Великотърновски регион е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\n \r\nЛуиза ТРАНЧЕВА", "date": "2019.08.01", "title": "Велико Търново: Ремонтират пътя между селата Новград и Вардим, нека шофьорите карат внимателно"}
{"url": "http://www.focus-news.net/news/2019/08/01/2686049/dots-chavdar-filipov-lesotehnicheski-universitet-ako-afrikanskata-chuma-se-prenese-v-yuzhna-balgariya-tova-shte-dovede-do-unishtozhavane-na-tsyalata-populatsiya-na-praseta-u-nas.html", "text": "Ако заболяването африканска чума се пренесе в Южна България, това ще доведе до унищожаване на цялата популация на свине у нас. Без значение дали животните се отглеждат в домашни или в индустриални условия. Това заяви във Велико Търново доцент Чавдар Филипов от Факултета по ветеринарна медицина към Лесотехническия университет, предаде репортер на Радио „Фокус“ – Велико Търново. Той подчерта, че проблемът е изключително сериозен и идва от това, че няма ефикасно лечение за вируса. Освен това допълни и, че нито една институция няма капацитетът да се справи с проблема сама. „Само нашите обединени сили могат да доведат до спиране разпространението на заболяването. Ясно е, че по отношението на животните, които се отглеждат тип „заден двор“ въпросът поражда изключително много дискусии, хората се отнасят с голямо недоверие и аз искам да подчертая, че ако има друг начин за справяне с проблема, ние ще го приложи, но няма“, категоричен бе експертът. Той допълни и, че мерките изискват унищожаване на всички животни в 3-километровите зони от индустриалните ферми. Конкретни причини за разпространение на заболяването няма, но такива се търсят. „Имайки предвид, че вирусът е способен да се предава по всякакъв начин – механично – чрез хора, пътища и животни, ние не можем да изключим нито един от тях“, посочи още доц. Филипов. Точни изчисления на това какви ще са щетите за българското промишлено свиневъдство все още няма. \r\n \r\nЛуиза ТРАНЧЕВА", "date": "2019.08.01", "title": "Доц. Чавдар Филипов, Лесотехнически университет: Ако африканската чума се пренесе в Южна България, това ще доведе до унищожаване на цялата популация на прасета у нас"}
{"url": "http://www.focus-news.net/news/2019/08/01/2686060/pazardzhik-potrebitelite-na-tsentara-za-psihichno-zdrave-chovekolyubie-v-pazardzhik-posetiha-kostenski-vodopad-kray-s-kostenets.html", "text": "Потребителите на Центъра за психично здраве „Човеколюбие” в Пазарджик посетиха Костенски водопад край с. Костенец в Рила планина, съобщи за  Радио „Фокус“ – Пазарджик  Анна Тилова, експерт в неправителствената организация.  Събитието е част от програма „Здравословен живот”, чиято цел е развиване на организирана спортна дейност и подобряване здравословното състояние на участниците. „Присъстваха представители на социалната услуга, техни близки и приятели, както и студентка по клинична психология от Нов български университет, която е на стаж в Център „Човеколюбие”. Групата потегли сутринта от двора на Център „Човеколюбие”. По път се присъединиха участници от гр. Септември и с. Голямо Белово. Присъстващите бяха впечатлени от Костенския водопад, порадваха се на красотата и хладината му, направиха снимки за спомен. След разходката около природната забележителност групата направи поход до хижа „Гургулица”, където обядва с продукти от Клуб „Вкусно” – програма за рехабилитация на битови умения. Част от групата се придвижи до параклис „Св . Богородица” и балнеохотел „Констанция”. Пътуването завърши с разходка в гр. Костенец“, уточни Тилова. Тя допълни, че с  посещението на Костенски водопад приключи първото полугодие от дейността на социалната услуга. Присъстващите се заредиха с много положителни емоции за предстоящото лято. През месец август потребителите на социалната услуга ще работят самостоятелно по изпълнение на летни планове за работа, изготвени от координаторите на грижи съобразно техните потребности. \r\nАлбена ЖИЛЕКОВА", "date": "2019.08.01", "title": "Пазарджик: Потребителите на Центъра за психично здраве „Човеколюбие” в Пазарджик посетиха Костенски водопад край с. Костенец"}
{"url": "http://www.focus-news.net/news/2019/08/01/2686056/predstoyashti-sabitiya-v-stranata-za-2-avgust-agentsiya-fokus.html", "text": "*** \r\n \r\nОт 10.00 часа 14 състав на Специализирания наказателен съд ще гледа делото срещу Д. Аврамов, Производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 11.00 часа започва строителството на ул. „Централна“ в район „Овча купел“ .  Улицата се изгражда в района на Метростанция 17.  На кръстовището на ул. „Централна“ и ул. „Линкълн“.  /зад болница „Доверие“/. На събитието ще присъства заместник-кметът на СО Дончо Барбалов.  \r\n \r\n*** \r\n \r\nОт 11.00 часа в двора на 42 ОДЗ (нова 42 ДГ)  „Чайка”, ж.к. „Връбница-1“, до бл. 507, район „Връбница”, ще се проведе официална церемония „Първа копка” във връзка със стартирането на строително-монтажните работи по модернизацията на съществуващия обект. \r\n \r\n*** \r\n \r\nОт 11.00 часа в зала „Пресцентър“ в сградата на Националния статистически институт ще бъде представен новият проект „Нови подходи за генериране на данни за трудно достижими групи от населението, изложени на риск от нарушаване на техните права“. \r\n \r\n*** \r\n \r\nОт 10.30 часа на площад „Македония“ ще се проведе ритуал по полагане на цветя и венци пред паметника на Гоце Делчев по повод 116-ата годишнина от избухването на Илинденско-Преображенското въстание.  \r\n \r\n*** \r\n \r\nОт 18.00 часа в Градска художествена галерия ще бъде открита изложба от пленера \"Живописната технология в съвременното изкуство\".  \r\n \r\n*** \r\n \r\nОт 11.00 часа в офиса на АБВ-Бургас в к-с „Лазур“, бл. 144, ще се проведе пресконференция на партията.  \r\n \r\n*** \r\n \r\nОт 21.30 часа в Културен център \"Морско казино\" документалният филм „Море на вятъра“ ще бъде представен премиерно в града. \r\n \r\n*** \r\n \r\nОт 18.00 часа в Литературен кът, пешеходната зона на бул. „Сливница“ (в близост до пресечката с ул. „Стефан Караджа“), ще се проведе „Алея на книгата“. \r\n \r\n*** \r\n \r\nОт 19.00 часа в Зала 1 на Фестивалния и конгресен център ще състои концерт на Филип Бернолд – диригент, Огюстен Дюме - цигулка, и Жерар Косе – виола. \r\n \r\n*** \r\n   \r\nОт 10.30 часа в парк „Дружба“ ще се проведе отбелязване на Световната седмица на кърменето.  \r\n \r\n*** \r\n   \r\nОт 17.45 часа в парк „Марно поле“ ще се проведе инициативата Музика в парка – изпълнения на Биг Бенд Велико Търново.  \r\n \r\n*** \r\n   \r\nОт 21.00 часа в Летния театър започва„Душата на акордеона“ – спектакъл на Държавна опера – Русе и гости.  \r\n \r\n*** \r\n \r\nОт 14.00 часа в Областна администрация - Враца ще се проведе извънредно заседание на Областната епизоотична комисия. \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nОт 11.00 часа пред паметника на Тодор Александров в Кюстендил, ще бъдат отбелязани 116 години от Илинденско - Преображенското въстание \r\n \r\n*** \r\n \r\nОт 18.00 часа на откритата сцена в с. Стубел ще бъде открит Фолклорен събор „Пъстрина пее”. \r\n \r\n*** \r\n \r\nВ 09.30 часа в зала 12 на Районния съд ще се проведе заседание по делото срещу Рангелина Н. и Владимир К., обвинени в изнудване, и измама. Заседанието е първо по делото. \r\n \r\n*** \r\n \r\nВ 15.00 часа в зала 12 на Районния съд ще се проведе заседание по делото срещу Славей К., на 65г., обвинен, че е извършил действия с цел да възбуди и удовлетвори полово желание без съвкупление по отношение на С.Б., на 8 г. – лице ненавършило 14-годишна възраст. \r\n \r\n \r\n*** \r\n \r\nОт 11.00 часа в зала 712 на Областна администрация – Разград ще се състои заседание на Областната епизоотична комисия. \r\n \r\n*** \r\n \r\nОт 18.00 часа в зала „Петър Стайков“ ще бъдат представени фотоалбум и фотоизложба на фотографа-художник Данчо Данчев. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Играя и се уча“ – групови занимания с деца от 0 до 6 години и техните родители.", "date": "2019.08.01", "title": "Предстоящи събития в страната за 2 август (Агенция „Фокус“)"}
{"url": "http://www.focus-news.net/news/2019/08/01/2686036/veliko-tarnovo-podgotvyat-terena-za-zagrobvane-na-prasetata-koito-predstoi-da-badat-umartveni-v-selo-balgarsko-slivovo.html", "text": "Подготвят терена за загробване на прасетата, които предстои да бъдат умъртвени в свищовското село Българско Сливово. Това съобщиха от пресцентъра на  Община Свищов  и уточниха, че във връзка с набелязаните неотложни мерки, на проведеното на 31 юли в Свищов извънредно заседание на Общинската комисия за борба с епизоотичните ситуации, за недопускане разпространение и ликвидиране на заболяването африканска чума по свинете,  са предприети следните действия: \r\nСъс заповед на кмета на община Свищов Генчо Генчев е определено място /имот с идентификатор 07363.82.1/ за загробване на унищожените по хуманен начин прасета, отглеждани в животновъден обект № 5284А0001, находящ се в землището на село Българско Сливово, община Свищов. \r\nКъм 1 август на мястото за загробване са предприети мерки по подготвяне на терена, като с помощта на тежки машини и багери се почиства и подготвя изкопа за умъртвените животни, според указанията на БАБХ.", "date": "2019.08.01", "title": "Велико Търново: Подготвят терена за загробване на прасетата, които предстои да бъдат умъртвени в село Българско Сливово"}
{"url": "http://www.focus-news.net/news/2019/08/01/2686062/plovdiv-oblagorodyava-se-prostranstvoto-pred-poshtata-v-rayon-trakiya.html", "text": "Облагородява се пространството пред пощата в район „Тракия“ в Пловдив. Това съобщиха за  Радио „Фокус“ – Пловдив  от районната администрация. Пред пощата са поставени нови плочки, а част от старите са пренаредени. В пространството започна допълнително озеленяване, предстои поставянето на пейки. Дейностите са по проект на районната администрация и са финансирани от Предприятието за управление на дейностите по опазване на околната среда (ПУДООС). \r\nКато част от инициативата „Стъпка в повече“, неотдавна там бяха монтирани две перголи. Тъй като част от пространството е собственост на „Български пощи“, районното кметство ще им предложи съвместни инициативи за по-красива градска среда.", "date": "2019.08.01", "title": "Пловдив: Облагородява се пространството пред пощата в район „Тракия“"}
{"url": "http://www.focus-news.net/news/2019/08/01/2686058/pazardzhik-starshi-komisar-ivaylo-tishev-e-noviyat-direktor-na-odmvr-pazardzhik.html", "text": "Със заповед на Министъра на вътрешните работи Младен Маринов старши комисар Ивайло Тишев е преназначен на длъжността Директор на ОДМВР-Пазарджик, съобщиха от  пресцентъра на полицията в Пазарджик . Днес той бе представен пред ръководния състав на дирекцията от главния секретар на МВР главен комисар Ивайло Иванов. Старши комисар Ивайло Тишев е преминал през различни изпълнителски и ръководни нива в системата на МВР и за добрата си работа е награждаван неколкократно от Министъра на вътрешните работи и Директора на Главна дирекция „Национална полиция“. От края на 2015 година до момента е заемал длъжността заместник-директор и началник на отдел „Противодействие на престъпността” в ОДМВР-Пазарджик.", "date": "2019.08.01", "title": "Пазарджик: Старши комисар Ивайло Тишев е новият директор на ОДМВР-Пазарджик"}
{"url": "http://www.focus-news.net/news/2019/08/01/2686061/izvestiya-rusiya-borba-za-petrol-sasht-zasilvat-prisastvieto-si-v-siriya.html", "text": "Американски наемници грабят сирийските природни ресурси, това заявиха от руското Министерство на отбраната. Според ведомството, на територията на Сирия, която не е под контрола на Дамаск, се извършва незаконен добив на петрол. Кой, как и защо прави това пише руското издание  “Известия“  в една от заглавните си статии.  \r\n \r\nСпоред генерал-полковник Сергей Рудски, началник на Главното оперативно управление към Генералния щаб на Русия, на петролните кладенци в Сирия в последно време се наблюдава увеличаване броя на сътрудниците на американските частни военни компании. Според неговите думи, наемниците в Сирия, които служат на такива фирми, са над 3,5 хил. души (за сравнение – официалният контингент на САЩ се равнява на около 2,5 хил. души). Според военачалника, незаконният добив се извършва в Ел Омар, Танак и Конако в привинция Дейр ез-Зор. Именно там се намират и най-големите запаси на нефт и природен газ в Сирия, посочва вестникът. Такива дейности има и в части от територията на провинция Ракка. Идва реч за територията, която е контролирана най-вече от кюрдските Сирийски демократични сили, които са близък съюзник на САЩ и заедно с Вашингтон водеха общи военни действия срещу „Ислямска държава“. „Действа криминална схема за източване на сирийския нефт или по-просто казано, разграбване на националното богатство на страната“, констатира Рудски.  \r\n \r\nСирия, що се отнася до въглеводоровни горива и тяхната продукция, може да съперничи на редица страни, включително и на държави в Персийския залив. Преди началото на конфликта в Сирия, в страната се добиваха около 400 хил. барела суров петрол дневно, а по-голямата му част се продаваше в ЕС, което носеше на Дамаск печалба от няколко милиарда евро годишно.  \r\n \r\nСлед началото на войната в Сирия през 2011 г., от Брюксел въведоха срещу нея санкции, засягащи и петролния сектор, а сирийски петролни продукти бяха забранени да се внасят в Съюза. От тогава добивът на суровината намаля рязко.  \r\nОсвен това множество кладенци бяха завладени от екстремистите. През 2015 г. терористичната организация „Ислямска държава“ установи контрол над голяма територия в Сирия, в това чисто Дейр ез-Зор и Ракка. Това съответно доведе до още по-голям спад, като според някои анализатори от 400 хил. барела дневно, Сирия е започнала да произвежда само 30 хил. Естествено кладенците не спряха, те се превърнаха в източник на доходи за екстремистите. Турция бе един от главните купувачи на петрол на черно и според някои експерти, кризата между Анкара и Москва, чийто апогей бе през 2015 г., е започнала именно и заради този незаконен петрол.  \r\n \r\nПроблемът се развива след като Русия започва да прави удари срещу терористите и техни конвои, предназначени за Турция и много често карани от турци. Това нямаше как да не разгневи Анкара, но проблемът просто не можеше да излезе наяве, тъй като щеше дефакто да значи признание за връзки с терористи.  \r\n \r\nВ същото време започна и обратът във войната, в която голяма роля имаха сирийските кюрди. Правителствените сили и международната коалиция започнаха да отвоюват земя от екстремистите, като до края на 2017 г. терористичната организация бе загубила почти цялата си територия. А кюрдите, които през март 2016 г. обявиха съставянето на свой собствен автономен район без да се допитат до сирийското правителство, не предадоха освободените територии на Дамаск, а вместо това заздравиха връзките си със САЩ. Границата между контролираните от кюрдите региони и тези на сирийското правителство минава по р. Ефрат, в чийто източен край са именно тези петролни полета, които според Рудски се контролират от американски частни военни компании.  \r\n \r\nВойната, санкциите, терористите и кюрдите бяха сериозен удар за Сирия. Според министъра на петрола Али Хан, страната се нуждае ежедневно от 100 до 136 хил. барела от „черното злато“. Дамаск успява да покрие част от това количество самостоятелсно, а останалото купува, което й струва около 9 млн. долара дневно, а главното си допълнително количество Сирия привлича от Иран. Но след като миналата година САЩ наложиха нови санкции на Техеран, ситуацията се утежни. От октомври 2018 до май 2019 г. не е имало нито един ирански танкер в Сирия. Това съобщение стана още по-важно след като Великобритания задържа ирански танкер, по подозрение че превозва нелегално нефт за Сирия на 4 юли.  \r\n \r\nОчевидно е, че перспективата за стабилизиране на ситуацията в Сирия зависи много от това дали страната ще си върне контрола над своите рождени територии на изток от Ефрат, който район се контролира в момента от кюрди и американци. Това пък дава на кюрдите неимоверно предимство при преговорите им с Дамаск, те реално могат да диктуват условията за сключване на споразумение за примирие с правителствените сили благодарение на факта, че контролират петролните кладенци. А междувременно американците по стар и отработен обичай печелят от чуждите природни ресурси.  \r\n : Цанко Цолов", "date": "2019.08.01", "title": "„Известия“ (Русия): Борба за петрол: САЩ засилват присъствието си в Сирия"}
{"url": "http://www.focus-news.net/news/2019/08/01/2686063/nihm-utre-shte-preobladava-slanchevo-vreme-s-vremenni-uvelicheniya-na-oblachnostta.html", "text": "Утре ще преобладава слънчево време, с временни увеличения на облачността, в по-голямата част от страната – без валежи. Ще духа слаб, предимно северозападен вятър. Максимални температури в повечето райони - между 30° и 35°, в София около 31°. Това съобщи за  Агенция „Фокус“  дежурният синоптик Христо Христов от Националния институт по метеорология и хидрология. През нощта срещу събота на отделни места в Западна България ще има краткотрайни валежи и гръмотевици. Над Черноморието ще бъде предимно слънчево с временни увеличения на облачността. В следобедни часове ще духа до умерен югоизточен вятър. Максимални температури: 28°-30°. Температурата на морската вода е 26-27°. Вълнението на морето ще бъде 1-2 бала. Над планините също ще преобладава слънчево време. След обяд ще има купеста облачност, но само на отделни места ще превали и прегърми. Ще духа слаб до умерен северозападен вятър, който в следобедни часове по най-високите върхове ще се усили. Максимална температура на 1200 метра около 25°, на 2000 метра - около 17°. \r\nВремето на 03.08.2019, 04.08.2019 и 05.08.2019 г.              \r\nПрез почивните дни, с усилване на вятъра от северозапад, ще нахлуе сравнително по-хладен въздух. Облачността ще е променлива, по-често значителна. В събота от запад на изток ще превали и прегърми; по-голяма е вероятността за интензивни валежи и гръмотевични бури в Северна и Източна България, а на отделни места се очакват и значителни количества дъжд. В неделя, главно в Североизточна България, все още са възможни краткотрайни валежи. В началото на следващата седмица ще започне подобрение на времето. Все още ще е сравнително хладно, с максимални температури до 30°, но преваляванията ще са само на отделни места. Северозападният вятър ще отслабне и температурите ще се повишат.", "date": "2019.08.01", "title": "НИХМ: Утре ще преобладава слънчево време,  с временни увеличения на облачността"}
{"url": "http://www.focus-news.net/news/2019/08/01/2686057/veliko-tarnovo-v-radius-ot-20-km-okolo-industrialnite-fermi-v-lyaskovets-i-balgarsko-slivovo-se-preustanovyava-otglezhdaneto-na-dvorni-svine.html", "text": "Днес се проведе седмичното заседание на Областната епизоотична комисия. В срещата участваха членовете на Областната епизоотична комисия, РЗИ, РДГ, ЛРД Сокол 1884, ОД МВР, ОД „Земеделие” и РД ПБЗН Велико Търново, ОПУ – Велико Търново, представител на пристанищна инфраструктура, представители на Летище – Горна Оряховица и други институции ангажирани с проблема. Всички представители на институциите участващи в срещата докладваха за постъпваща при тях информация и мерките, които се вземат ежедневно, съобщават от Областна администрация – Велико Търново. Д-р Станимир Спасов, директор на Областната дирекция по безопасност на храните, каза че започват проверките на експертите от Българска агенция по безопасност на храните в частните домове от областта за отглеждане на прасета от типа „заден двор“. Проф. Попова акцентира, че координацията между всички институции е много добра, всеки петък експерти от администрацията изпращат обработените данни, постъпващи от общини и кметства за преброяването на прасетата, отглеждани тип „заден двор“. Днес комисията реши в радиус от 20 км. около индустриалните ферми в Лясковец и Българско Сливово да се преустанови отглеждането на дворни свине. В тази зона влизат населени места в 9 от 10-те общини в областта. Към момента единствената община в региона, която не попада в обхвата на това указание е Елена. В    орото решение е свързано с писмо от земеделското министерство, което изисква да бъдат преброени свинете в населените места, което вече е в ход, третото решение е определянето и обозначаването на евентуални трупни ями, което вече е извършено със съдействието на кметовете на населените места с изключение на една община. \r\n„Мерките срещу африканската чума по свинете, които се вземат в областта са навременни и се прилагат спрямо всички нормативни документи в нашето законодателство“, каза доцент Чавдар Филипов от Факултета по ветеринарна медицина към Лесотехническия университет.", "date": "2019.08.01", "title": "Велико Търново: В радиус от 20 км около индустриалните ферми в Лясковец и Българско Сливово се преустановява отглеждането на дворни свине"}
{"url": "http://www.focus-news.net/news/2019/08/01/2686051/360-stepeni-severna-makedoniya-makedonski-istoritsi-sa-protiv-krayniya-srok-daden-ot-borisov.html", "text": "Поставянето на крайни срокове за решаването на общите българо-македонски исторически въпроси не помага на процеса, това заяви Петар Тодоров, македонски член на Общата комисия за исторически и образователни въпроси, пише електронното издание  ”360 степени“ . Той подчерта, че двете страни все още нямат решение относно личността на Гоце Делчев. Според него, поставянето на крайни срокове за решаването на този проблем не води до продуктивност, като това е отговор на думите на българския премиер Бойко Борисов, който поиска от комисията да е решила проблемите теми в общата история до октомври тази година.  \r\n \r\n„На този свят е сигурна само смъртта, а дали ще постигнем консенсус до октомври ще покаже времето“, каза Тодоров. „Най-добре е полиците да стоят на страна и не правят такива изявления, защото това е контрапродуктивно, тъй като в този случай историците работят под натиск, а това може да доведе до вземането на грешни или лоши решения“, посочи още той.  \r\n \r\nСпоред друг македонски експерт, участващ в преговорите – д-р Любица Спасовска, българските историци „отхвърлят конструктивния диалог и стъпват на теориите на национализма, според които на територията на Северна Македония в продължение на векове е съществувала чистобългарска културна идентичност, която според тях, модерната македонска историография иска да изтрие“ \r\n : Цанко Цолов", "date": "2019.08.01", "title": "„360 степени“ (Северна Македония): Македонски историци са против крайния срок, даден от Борисов"}
{"url": "http://www.focus-news.net/news/2019/08/01/2686066/the-telegraph-cherniyat-shokolad-namalyava-riska-ot-depresiya-pokazva-prouchvane.html", "text": "Тази хранителна новина вероятно ще извика доволна усмивка на устните ви, пише британският вестник  The Telegraph  в материал, озаглавен „Черният шоколад  намалява риска от депресия“. 7,6%  от всички 13 хил. души, които са взели участие проучване са имали симптоми на депресия, но само 1,5% от хората приемали често черен шоколад са показали такива признаци.  \r\n \r\nТестовете са проведени от Лондонския „Юнивърсити Колидж“, Университетът „Калгари“ и канадската „Алберта Хелт сървис“. Според крайните резултатите, хората, които са консумирали между 100 и 540 грама шоколад по техен избор дневно са намалили рисковете си от депресия с 57 на сто.  \r\n„Това проучване дава доказателства, че консумирането на шоколад и по-точно на черен шоколад, може да бъде свързано с намаляване рисковете за развитие на симптоми на депресия“, каза д-р. Сара Джаксън, един от авторите на проекта. Според нея обаче е нужно да се проведат още тестове, тъй като е възможно да има и други фактори, които едновременно да карат хората да ядат шоколад и/или изпадат във форма на депресия. „Нужно е да се разбере типа и количеството на лакомството, чието приемане води до най-голям шанс за превенцията на депресията и справянето с нея“, допълни още тя.  \r\n \r\nШоколадът съдържа редица психоактивни вещества, които могат да доведат до чувство на еуфория, което е подобно на това при пушещите канабис. Черният шоколад пък има висока концентрация на флавоноиди, които са антиоксиданти. Но някои британски специалисти призоваха шоколадът да се консумира с мярка, тъй като на свой ред може да доведе до други здравословни проблеми.   \r\n : Цанко Цолов", "date": "2019.08.01", "title": "The Telegraph: Черният шоколад намалява риска от депресия, показва проучване"}
{"url": "http://www.focus-news.net/news/2019/08/01/2686071/blagoevgrad.html", "text": "През юни Регионална дирекция „Социално подпомагане“-Благоевград е подпомогнала с месечна социална помощ 1 612 лица и семейства. Това каза пред  Радио „Фокус“-Пирин  Станка Михова, експерт в Дирекцията. Тя посочи, че общият финансов размер на помощта е 144 508 лв. По думите й помощите са отпуснати по настоящ адрес на лицата, като за отпускането на помощта общинските администрации по места организират полагането на обществено полезен труд, не по-малко от 14 дни месечно. Михова уточни, че през юни обществено полезен труд е положен от 1 291 лица, като не са насочени да отработват майки, отглеждащи деца до 3-годишна възраст, самотни родители, лица над трудоспособна възраст, бременни след третия месец на бременността и лица с представен протокол от ЛКК. Експертът добави, че еднократни помощи във връзка с възникнал инцидент са отпуснати на 80 лица, в общ размер на 25 825 лв. \r\nЗлатева информира също, че 25 378 лица и семейства в областта са подпомогнати по Закона за семейни помощи за деца през юни. По думите й общият размер на помощта е 2 257 770 лв., като реалният брой на подпомогнатите семейства е 24 346, а реалният брой на подпомогнатите деца е 38 057. Михова отбеляза, че е определен размера на еднократната помощ за ученици, записани в първи клас на държавно или общинско училище за покриване на част от разходите в началото на учебната 2019-2020 година, като той е 250 лв. Тя допълни, че към настоящия момент в дирекциите в областта са подадени общо 737 заявления-декларация, като от тях са одобрени 473, 13 са отказани, а 251 са в процес на обработка. Станка Михова каза още, че крайният срок за подаване на заявленията-декларации е до 15 октомври. \r\n \r\nНатали СТЕФАНОВА", "date": "2019.08.01", "title": "Благоевград: През юни РДСП-Благоевград е подпомогнала с месечна социална помощ 1 612 лица и семейства"}
{"url": "http://www.focus-news.net/news/2019/08/01/2686064/makfaks-severna-makedoniya-borisov-i-zaev-polozhiha-zaedno-tsvete-pred-obnoveniya-pametnik-na-kavarnaliev.html", "text": "В рамките на посещението на българския премиер Бойко Борисов в югозападната ни съседка, в Дойран се проведа обща церемония по откриването на обновеният паметник на българския полковник, посмъртно повишен в генерал-майор Константин Каварналиев, предава македонската информационна агенция  “Макфакс“ .  \r\nБорисов и неговият македонски колега Зоран Заев положиха цветя пред мемориала, след което дадоха изявление за медиите.  \r\nОбновеният надпис на мемориала, разрушен първоначално през 1966 г. и възстановен по инициатива на София, гласи: \r\n„Този паметник почита българския полковник Константин Каварналиев, който умира в битката при Дойран на 23 юли 1913 г. по време на Втората Балканска война“. \r\nКаварналиев губи живота си при сражение с многократно превъзхождащи по численост гръцки войски.  \r\n : Цанко Цолов", "date": "2019.08.01", "title": "„Макфакс“ (Северна Македония): Борисов и Заев положиха заедно цвете пред обновения паметник на Каварналиев"}
{"url": "http://www.focus-news.net/news/2019/08/01/2686059/ministar-desislava-taneva-s-edna-sedmitsa-se-udalzhava-srokat-za-kolene-na-svine-ot-lichni-stopanstva-v-oblast-pazardzhik.html", "text": "С една седмица се удължава срокът, който имат стопаните в област Пазарджик, за да заколят доброволно прасетата от личните си стопанства, каза след срещата си с кметовете на 31 села от община Пазарджик министърът на земеделието, храните и горите Десислава Танева, предаде репортер на  Радио „Фокус“ – Пазарджик . Тя обясни, че област Пазарджик е един от регионите с по-голям брой домашни свине, без мерки за биосигурност и е нормална реакцията на кметовете в тези населени места, които се сблъскват с емоцията на хората. „Това са мерки за превенция и ако сега домашните свине могат да се заколят и хората да оползотворят месото, ако вирусът на африканската чума бъде установен тук, то тогава следват другите мерки и тези свине трябва да се загробят. Това, за което помолиха кметовете на села е да бъде удължен срокът с една седмица, т.е хората да имат две съботи и недели, за да успеят да заколят животните“, коментира Танева. Тя обясни, че първоначалният срок, определен от Областната епизоотична комисия е 2 август, а след удължаването, с включването на почивните дни, този срок ще бъде до 11 август включително. \r\n \r\nВаня НИКОЛОВА", "date": "2019.08.01", "title": "Министър Десислава Танева: С една седмица се удължава срокът за колене на свине от лични стопанства в област Пазарджик"}
{"url": "http://www.focus-news.net/news/2019/08/01/2686070/smolyan-konferentsiya-grazhdansko-uchastie-v-mestnoto-samoupravlenie-shte-se-provede-na-6-i-7-avgust-v-chepelare.html", "text": "От името на Регионално Сдружение на Общините „Марица“, община Чепеларе кани гражданите да участват в Конференция на тема „Гражданското участие в местното самоуправление“. Това съобщиха от  пресцентъра на Община Чепеларе . \r\nСъбитието се провежда в рамките на проект „Гражданите и местните власти – партньори за създаване на открито и отговорно управление“, No BG05SFOP001-2.009-0005 се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд. Основната цел на събитието е повишаването на обществената осведоменост и насърчаването на гражданското участие в процесите на формулиране, изпълнение и мониторинг на политики на местно ниво.", "date": "2019.08.01", "title": "Смолян: Конференция „Гражданско участие в местното самоуправление“ ще се проведе на 6 и 7 август в Чепеларе"}
{"url": "http://www.focus-news.net/news/2019/08/01/2686067/dve-godini-ot-podpisvaneto-na-dogovora-za-dobrosasedstvo-priyatelstvo-i-satrudnichestvo-mezhdu-balgariya-i-republika-severna-makedoniya-obzor.html", "text": "България и Република Северна Македония отбелязаха втората годишнина от подписването на Договора за добросъседство, приятелство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. По този повод министър-председателят Бойко Борисов беше на официално посещение в югозападната ни съседка. Рано сутринта той бе посрещнат пред сградата на правителството в столицата Скопие от колегата си Зоран Заев с най-високи държавни и военни почести. Двамата разговаряха за развитието на българо-македонските отношения, личност на Гоце Делчев, работата на историческите комисии и присъединяването на Република Северна Македония в НАТО и ЕС.  \r\n „Всички герои, за които спорим дадоха живота си, за да можем сега да се развиваме заедно“ , каза министър-председателят Борисов. Той отчете постигнатото със съвместните усилия на правителствата на Гърция и Северна Македония,  като уточни, че са направени неща, които десетилетия преди това не можеха да се случат. Борисов призова за ежедневна работа, за да се приключи с темите за събитията и личностите, за които спорят България и Северна Македония. Бойко Борисов изрази надежда историците не само да не попречат, а да положат огромни усилия и да намерят правилното изразяване на историята, която да обединява двете страни.  „Ще направим всичко възможно историческите комисии да постигнат консенсус до октомври“ . Те трябва да седнат и да разберат, че имат историческа задача. В противен случай би било обидно към гибелта на всички загинали по тези земи. Аз ще се съобразя с това, което казват историците, иначе ще бъда обвинен, че предавам историята на България“, обясни той. По-късно българският премиер и президентът на Република Северна Македония се обединиха около разбирането, че политиците не трябва да се месят в работата на комисията. Срокът, поставен от Борисов обаче предизвика коментари. „Поставянето на крайни срокове за решаването на общите българо-македонски исторически въпроси не помага на процеса“, според Петар Тодоров, македонски член на Общата комисия за исторически и образователни въпроси.  \r\nМинистър-председателят на Северна Македония Зоран Заев изрази увереност, че ще бъде постигнато споразумение с България за спора около Гоце Делчев.  „Историческата личност на Гоце Делчев е мост между македонския и българския народ.  Вече решихме противоречията за четири личности. Вярвам, че ще постигнем решение и за личността на Гоце Делчев и днес приветствам комисиите от двете държави да постигнат консенсус и по този въпрос. Нека покажем и на Балканите, и на Европа, и на целия свят, че можем да решаваме различията си с диалог, общуване и търпение“, отбеляза той.  \r\nЧленството на Северна Македония в структурите на НАТО и ЕС също беше в центъра на разговорите между двамата премиери.  \r\n За България няма по-добро от присъединяването на Република Северна Македония към НАТО и ЕС , посочи министър-председателят Бойко Борисов. Той отказа да коментира вариант, при който България поставя условия за членството на югозападната ни съседка. „Положихме много усилия и направихме много жертви. Българското европредседателство беше фокусирано изцяло върху перспективите и разширяването на Западните Балкани. И да се наложи точно аз да вдигна ръка срещу Република Северна Македония, това не трябва да се допусне. Зоран е свидетел как съм се борил с целия си авторитет с Германия, Франция и други, за да се съгласят да работим по темата за македонското членство в НАТО и ЕС и да го има това, което е в момента“, обясни той, като уточни, че откакто двете страни подписаха Договорът за добросъседство, приятелство и сътрудничество, България прави всичко възможно югозападната й съседка да е винаги в прожекторите в положителна светлина. „Ще ни се смее цяла Европа, ако се стигне дотам България да блокира членството на Македония“, добави Борисов. \r\nОт своя страна македонският премиер Зоран Заев благодари на Борисов за усилията му за присъединяването на страната му към структурите на НАТО и ЕС.  „Република Северна Македония нямаше да подпише договорът с Гърция, ако не бяхме подписали споразумението с България“ , обяви той. \r\nМеждувременно Бойко Борисов се извини на македонския народ, че по време на срещата на върха на Процеса за сътрудничество в Югоизточна Европа в Босна и Херцеговина в началото на юли, използва думата „северномакедонци“.  „Сгреших, когато ви нарекох „северномакедонци“ и се извинявам.  Искам да избегнем подобни сценарии с политически нападки впоследствие, обяви той.  \r\nПремиерът Бойко Борисов разговаря и с президента на Република Северна Македония Стево Пендаровски. „България досега винаги е била последователна в подкрепата си за европейската перспектива на югозападната си съседка“, отбеляза министър-председателят.  \r\nВ Република Северна Македония българският и македонският премиер застанаха рамо до рамо и сведоха глави пред Гоце Делчев и полковник Константин Каварналиев. Двамата министър-председатели поднесоха цветя пред гроба на Гоце Делчев в църквата „Св. Спас“ в македонската столица Скопие, а по-късно се отправиха към Дойран, където след 53 години бе открит възстановеният паметник на българския полковник Каварналиев. \r\n „Когато почитаме паметта на стратега полковник Константин Каварналиев, се сещаме и за нашите приятели проф. Божидар Димитров и Красимир Узунов“ , си спомни за радетелите министър-председателят. Те горяха толкова силно в идеите си както за паметника и за делото на Каванралиев, така и за много други личности и исторически инициативи, добави той. \r\nЗоран Заев припомни живота и съдбата на славния полковник. „Паметникът на Каварналиев е възобновен по инициатива на българския премиер Бойко Борисов. При последната среща с мен в края на 2018 година в София, той отправи своето предложение и днес вече сме свидетели на реализацията му“, припомни Заев. Почитта на културното и историческо наследство е директната връзка на Договора за добросъседство, приятелство и сътрудничество, това е израз на близостта на нашите народи, обобщи той.  \r\n „Фокус“ припомня:   Договорът за добросъседство се основава на Декларацията за добросъседство от 22 февруари 1999 г., подписана от министър-председателите Иван Костов и Любчо Георгиевски в София. На 27 юли 2017 г. Народното събрание единодушно приема декларация, с която подкрепя правителството за подписването му. Той е подписан на 1 август 2017 г. между министър-председателите Бойко Борисов и Зоран Заев в македонската столица Скопие. Документът има за цел трайно и устойчиво изграждане на приятелски и добросъседски отношения и допринасяне за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни. \r\nВеселка ИВАНОВА", "date": "2019.08.01", "title": "Две години от подписването на Договора за добросъседство, приятелство и сътрудничество между България и Република Северна Македония (ОБЗОР)"}
{"url": "http://www.focus-news.net/news/2019/08/01/2686072/api-vremenno-dvizhenieto-ot-km-31-do-km-32-na-am-trakiya-v-posoka-sofiya-se-osashtestvyava-v-aktivnata-lenta-poradi-ptp.html", "text": "Временно движението от км 31 до км 32 на АМ „Тракия“ в посока София се осъществява в активната лента поради ПТП. Това съобщиха за  Агенция \"Фокус\"  от  пресцентъра на АПИ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.08.01", "title": "АПИ: Временно движението от км 31 до км 32 на АМ „Тракия“ в посока София се осъществява в активната лента поради ПТП"}
{"url": "http://www.focus-news.net/news/2019/08/01/2686073/kommersant-rusiya-politsiyata-obezopasyava-moskva.html", "text": "Московската полиция поиска от руската Първа футболна лига нещо безпрецедентно – да  промени календара на мачовете и премести оживеното столично дерби между отборите на „Спартак“ и „Динамо“ на друга дата, вместо на трети август, когато трябва да се играе мачът, пише руското издание  “Коммерсант“ . Праоохранителните органи се опасяват от възможни безредица по време на мача, който съвпада с насрочения за същия ден опозиционен протест, който вероятно ще се проведе, въпреки че не получи разрешение от властта. Това извежда на преден план опасната възможност на полицията в руската столица да не й стигнат силите за да се справи и едновременно със задачата да държи феновете под контрол и противопостави на протестиращите, макар организаторите на демонстрацията да обявиха, че смятат да проведат мирно събиране. В същото време от ръководството на футболното първенство не бързат с решението си, засягащо едно от най-оживените събития през сезона.  \r\n \r\nСпоред източници на вестника от руското МВР, организаторите на протеста са твърдо решени да го проведат в събота, макар и без разрешението на градските власти, така че топката е в ръцете на футболната асоциация. Изданието припомня, че за друга голяма среща, тази между ЦСКА (Москва) и „Динамо“, която се игра на 5 март 2019 г., столичната полиция мобилизира хиляда и осемстотин полицаи, а за дербито между ЦСКА и „Спартак“ от септември 2018 г., - две хиляди души. В същото време на протеста на 27 юли, когато бяха арестувани около хиляди души заради безредици, по данни на МВР е имало общо не повече от 3,5 хил. демонстранти, искащи опростяване на процедурата за регистрация на кандидат за кмет на Москва, тъй като според тях пред опозицията съзнателно се създават пречки в процеса. Според чужди медии на протеста от края на миналия месец са се събрали по-голям брой хора. Ако в събота, когато от руското МВР предвиждат най-малко седем хиляди недоволни, се стигне до сблъсъци между протестиращи и полиция, това би могло, в комбинация с мача, да създаде сериозна опасност от хаос в Москва.  \r\n : Цанко Цолов", "date": "2019.08.01", "title": "„Коммерсант“ (Русия): Полицията обезопасява Москва"}
{"url": "http://www.focus-news.net/news/2019/08/01/2686077/vidin-54-stroitelni-obekta-sa-provereni-vav-vidinska-oblast-prez-parvite-shest-mesetsa-na-godinata.html", "text": "54 строителни обекта са проверени във Видинска област през първите шест месеца на годината, съобщиха за  Радио „Фокус“ – Видин  от Инспекцията по труда. Сектор „Строителство“ от години е идентифициран като рисков както по отношение осигуряването на здраве и безопасност при работа, така и по изпълнение на трудовите правоотношения. След извършените проверки са отстранени от работа 40 лица, поради това, че работят без лични предпазни средства. \r\nЗа констатирани нарушения, които представляват пряка опасност за здравето на работещите, с акт за спиране са спрени 7 бр. строителни обекта. Установените случаи на работещи без сключени писмено и регистрирани в НАП трудови договори в сектор „Строителство“ за първите шест месеца на годината са 14 бр. при 27 бр. общо за първото полугодие на 2019 г. \r\nПрез първото полугодие на 2019 г. са констатирани 1353 бр. нарушения от дирекция „Инспекцията по труда“ Видин. Проверени са общо 256 бр. предприятия. По повод постъпили жалби и сигнали, 6 от които анонимни, са проверени 56 бр. предприятия. \r\nАнна ЛОЗАНОВА", "date": "2019.08.01", "title": "Видин: 54 строителни обекта са проверени във Видинска област през първите шест месеца на годината"}
{"url": "http://www.focus-news.net/news/2019/08/01/2686074/vitsepremierat-tomislav-donchev-e-ogledal-terena-predviden-za-izgrazhdaneto-na-obrazovatelen-kampus-vav-varna.html", "text": "Вицепремиерът Томислав Дончев е огледал на място днес възможностите за изграждане на модерен образователен математико-технологичен кампус, част от който ще бъде и новата сграда на математическата гимназия „Д-р Петър Берон“ във Варна. Това съобщават от  общинската администрация . По-рано днес Дончев е заявил готовност да съдейства за осигуряване на необходимото финансиране за изграждането на кампуса. Проектът предвижда той да бъде разположен на терен от 22 дка, в района на техникумите, като за целта правителството вече прехвърли на Община Варна 14 дка. По първоначални данни инвестицията ще надхвърли 10 млн. лв. „Варна има голям потенциал за развитието на образователна инфраструктура. Само след година и половина ние започваме много по-мащабни инвестиции в тази сфера – за създаване на съоръжения, лаборатории, центрове за върхови постижения, паркове, инкубатори. Радостен съм, че във Варна първо има интерес, второ има подходящи терени за подобен тип инвестиции и най-важното е, че има потенциал – университетите тук да работят заедно“, коментира във Варна вицепремиерът.", "date": "2019.08.01", "title": "Вицепремиерът Томислав Дончев е огледал терена, предвиден за изграждането на образователен кампус във Варна"}
{"url": "http://www.focus-news.net/news/2019/08/01/2686078/pazardzhik-traditsionniyat-sabor-v-kurorta-yundola-kray-velingrad-shte-se-provede-na-25-avgust.html", "text": "Традиционният събор в курорта Юндола край Велинград ще се проведе на 25 август, съобщиха от  Пресцентъра на община Велинград . Всички присъстващи освен, че ще могат да се насладят на богатата фолклорна програма, ще могат да си устроят и пикник сред прохладата на вековните борове или да посетят някоя от природните забележителности в близост до курорта.       Всяка година съборът на Юндола събира над 10 хиляди души от цялата страна. И тази година  пехливански борби, ще радват любителите на този спорт. Тамошните жители и гостуващи търговци ежегодно организират различни атракциони за гостите на събора. Сред щандовете можете да откриете както скара, пукани и сладолед, така и домашно масло, сладка от горски плодове и чист балкански мед. Съборът на Юндола води своето начало от 1957 година, когато в сърцето на Родопа планина в живописната местност среща си дават млади и стари родопчани, разпилени от живота по всички краища на България.", "date": "2019.08.01", "title": "Пазарджик: Традиционният събор в курорта Юндола край Велинград ще се проведе на 25 август"}
{"url": "http://www.focus-news.net/news/2019/08/01/2686076/plovdiv-v-gradskata-hudozhestvena-galeriya-v-plovdiv-shte-bade-predstavena-izlozhbata-zaedno-otnovo-na-familiya-slabakovi.html", "text": "В Градската художествена галерия в Пловдив ще бъде представена изложбата „Заедно отново“ на семейство  Красимир, Мария и Стефан Слабакови. Това съобщиха за Радио „Фокус“ – Пловдив от галерията. Откриването на съвместната изложба ще бъде в 18.00 часа на 3 август в постоянна експозиция „Мексиканско изкуство“. Художниците Красимир и Мария Слабакови и техния син Стефан следват своя индивидуален творчески път, а в дълги периоди от живота си някои от тях създават изкуство от двете страни на океана, но винаги пазят българската култура, привързаността си към родната страна и към семейството.  \r\nКрасимир Слабаков е завършил „Дърворезба“ в Националната художествена академия през 1982г. Член е на СБХ от 1987г. Участвал е в повече от 60 национални и регионални изложби. Представял е свои творби в съвместни художествени изложби в САЩ, където в продължение на 27 години е живял и работил. \r\nМария Слабакова завършва дизайн в НХА през 1982г. Членува в секция „Дизайн“ на СБХ. Участва в редица национални и международни изложби. \r\nСтефан Слабаков е завършил „Живопис“ и „Скулптура“ в New World School of Arts” в Маями, САЩ. Участва в редица съвместни изложби в САЩ и България. Автор е на две самостоятелни изложби в Пловдив (2008) и във Варна (2008). Той е художник на свободна практика от 2000г. \r\nИзложбата може да се види до 26 август на ул. „Артин Гидиков“№11 в Стария град.", "date": "2019.08.01", "title": "Пловдив:  В Градската художествена галерия в Пловдив ще бъде представена изложбата „Заедно отново“ на фамилия Слабакови"}
{"url": "http://www.focus-news.net/news/2019/08/01/2686075/reuters-sasht-i-rusiya-tryabva-da-prodalzhat-da-spazvat-ostanalite-dogovori-za-ogranichavane-na-vaorazhenieto-i-sled-kraynata-data-na-dlrsd-prizovaha-ot-berlin.html", "text": "САЩ и Русия трябва да продължат да спазват двустранните споразумение за ограничаване на въоръжението, дори и след петъчния ден, когато изтича срока на действие на Договора за ликвидиране на ракетите със среден обсег на действие, заявиха от Берлин, предава  Reuters .   \r\nГерманският първи дипломат Хайко Маас изрази това мнение чрез съобщение в социалните мрежи, като обвини Русия за провала на преговорите, целящи удължаване действието на договора. \r\nДоговорът бе подписан от съветския лидер Михаил Горбачов и американския президент Роналд Рейгън през 1987 г. и забранява сухопътните ракети със среден обсег на действие, които са способни да достигнат Русия от територията на Западна Европа и обратно.  \r\nСАЩ обявиха миналата година, че ще се изтеглят от договора, обвинявайки Кремъл в нарушение на договореното.  \r\nСпоред Маас, с изтичането на срока на договора „Европа губи част от своята сигурност“. „Убеден съм, че днес трябва отново да успеем да договорим правила по разоръжаването и контрола на въоръжението, имащи за цел да предотвратят нова ядрена надпревара“, допълни външният министър. „Съжалявам, че Русия не успя да направи нужното, за да спаси ДЛРСД“, посочи още Маас, като в същото време призова Вашингтон и Москва да направят всичко възможно за запазването на договора СТАРТ от 2010 г., въвеждащ ограничения за ядрените ракети.  \r\n : Цанко Цолов", "date": "2019.08.01", "title": "Reuters: САЩ и Русия трябва да продължат да спазват останалите договори за  ограничаване на въоръжението и след крайната дата на ДЛРСД, призоваха от Берлин"}
{"url": "http://www.focus-news.net/news/2019/08/01/2686081/the-hill-pet-izvadki-ot-debatite-na-demokratichnata-partiya-v-detroyt.html", "text": "Бившият вицепрезидент Джо Байдън и сенаторът Кемала Харис бяха в центъра на сцената в Детройт по време на втория тур от президентските дебати на Демократическата партия, имащи за цел да излъчат президентски кандидат, пише  Тhe Hill . Ето пет неща, на които трябва се обърне внимание. \r\n \r\n Нямаше ясен победител \r\nТова не бе дебатът, на който се надяваха демократите. В рамките на разгорещените викове, сенаторът Кори Букър заяви, че „човекът, който най-много се наслаждава на този дебат в момента е Доналд Тръмп“. Атаките срещу Джо Байдън започнаха още в началото на дебата и продължиха по множество теми и от всички страни. В същото време разривът между леви и центристи се показа показа в пълния си блясък. А по всичко изглежда, че размяната на обвинения и реплики ще продължи поне още десет пъти, тъй като остават още толкова дебати.  \r\n \r\n Кандидатите се струпаха върху Байдън \r\nДжо Байдън бе главната мишена на всеки един от участниците. Първи бяха кметът на Ню Йорк Бил де Блазио, последван от Харис и Букър, а всеки един от останалите девет души в един момент стреля срещу Байдън, който обаче макар понякога да изглеждаше със заплетен език, никога не бе хванат със свален гард. Той отби атаките на Блазио, демонстрирайки колко малко влияние в партията има градоначалник. „Да се надяваме, че ще останете част от нея“, добави бившият вицепрезидент.  \r\n \r\n Монетата се върти относно Харис \r\nКемала Харис поне множество рани, но и нанесе един куп такива по време на дебатите. Но нивото й бе далеч от върховната форма, в която се намираше по време на събитието в Маями, когато двамата с Байдаън заформиха сериозен спор относно бюджета. Тя бе атакувана заради неуспехите си като главен прокурор на Калифорния, а главните обвинения бяха в укриване на доказателства и държане на хора в ареста и затвора по-дълго отколкото трябва, за да се използват като евтина работна ръка.  \r\n \r\n Буукър изпъкна \r\nДебатът бе припомняне, че Кори Буукър може да бъде достатъчно харизматичен и едновременно с това добър оратор, макар и да не успя да се представи на желаното от него ниво. Той обаче спечели за себе си голяма слава в интернет, правейки препратка към популярна напитка в САЩ, което веднага породи одобрителни реакции в социалните мрежи.  \r\n \r\n Демократите бяха обединени относно здравеопазването през 2018 г. повече отколкото сега \r\n \r\nДемократите си върнаха Камарата на представителите през 2018 г. отчасти заради зашитата си за здравеопазването „Обама кеър“ и защитата му. Но отивайки към президентските избори, изглежда че въпроса за това как да се покрият финансово здравните нужди на американците разделя все повече демократите. Именно това бе една от темите, която доведе до гореща размяна на реплики и критики от дебатиращите.  \r\n : Цанко Цолов", "date": "2019.08.01", "title": "The Hill: Пет извадки от дебатите на Демократичната партия в Детройт"}
{"url": "http://www.focus-news.net/news/2019/08/01/2686079/milen-nikolov-rim-burgas-venetsianski-moneti-byaha-otkriti-kray-krepostta-rusokastro.html", "text": "Венециански монети бяха открити край крепостта Русокастро. Това съобщи за  Радио „Фокус“ – Бургас  Милен Николов, директор на Регионалния исторически музей (РИМ) в Бургас. По думите му на тях от едната страна е изобразен Иисус Христос, а от другата – свети Марко,  заедно с венецианския дож, държащи знаме с дълга дръжка. „Монетите са много добре запазени, което е рядкост. Буквално могат да се видят космите по брадите на образите. Това са добре познати образи – Иисус Христос и свети Марко, който е покровителят на Венецианската република“, отбеляза Николов. Той добави, че находката е открита преди 10 дни и в момента се намира в реставрационно ателие. „Датират от втората половина на 13 век, като тогава тези венециански гршове са се наричали „матапани“. Това е била валутата на Източното Средиземноморие“, каза още директорът. По думите му качеството на среброто в тях е много високо и всяка монета тежи около 2.2 грама. „По Черноморието такива монети се срещат, но не чак толкова често във вътрешността на страната. Срещат се в Южна България, в Родопите и в Пиринско, но в другите части на страната такива монети са рядкост“, каза още Николов. Според него най-вероятно грошовете са били част от по-голямо монетно съкровище, което е било разграбено иманяри или работници. \r\nМария ПОПЧЕВА", "date": "2019.08.01", "title": "Милен Николов, РИМ – Бургас: Венециански монети бяха открити край крепостта Русокастро"}
{"url": "http://www.focus-news.net/news/2019/08/01/2686069/sliven-s-bal-na-talantite-v-regionalna-biblioteka-sava-dobroplodni-sliven-priklyuchi-detskata-tvorcheska-rabotilnitsa-lyato-v-bibliotekata-2019.html", "text": "В Регионална библиотека „Сава Доброплодни” – Сливен приключи детската творческа  работилница „Лято в библиотеката – 2019”, съобщиха от  културната институция . \r\nЗа четиринадесета поредна година, през месец юли, РБ ”Сава Доброплодни” организира за децата и на Сливен творческа работилница „Лято в библиотеката”. \r\nИ тази година интересът към инициативата на библиотеката беше много голям. Независимо от изненадите на лятното време, всеки делничен ден от 9:00ч. до 12:00ч., над 35 деца на възраст от 7 до 10г. посещаваха организираните занимания. Ежедневно занятията стартираха със забавен час по четене. В рамките на един астрономически час децата четяха  произведения на български и чужди детски автори останали извън „досадните и задължителни” училищни списъци за лятно четене. Умело подбраните книги на съвременни автори привлякоха интереса на малките читатели и превърнаха четенето в забавно и приятно изживяване. В края на всеки час по четене децата обсъждаха прочетеното, естествено и непринудено коментираха това, което ги е впечатлило, предлагаха свои варианти за край на историите. Те искрено се забавляваха и с представените от библиотекарите драматизирани откъси от произведенията и с желание и ентусиазъм се включваха в тях и като актьори. \r\nНа децата гостуваха и писателите Ненко Генов и Валерия Андреева. В истински празник се превърна премиерата на романа „Сбогом, дневнико!” на Ненко Генов. Децата споделиха мнения за героите и техните забавни приключения, зададоха много въпроси на автора, получиха автограф. На премиерата присъства и екип на издателство „Хермес”, което реализира този интересен издателски проект.  Валерия Андреева представи книгата си „Пролетните курабийки на Баба Марта“ – една забавна история за трите дъщери на пролетта  – Синята фея, Зелената фея и Розовата фея, които с радост гостуват на своята Баба Марта и с вдъхновение приготвят за първи път пролетни курабийки по нейната рецепта. \r\nОсвен часовете по четене, в ежедневната програма на работилницата бяха включени и интересни тематични занимания посветени на историята на книгоиздаването, на правилата за добро здраве, на приятелството и етиката в отношенията, на  модата, музиката и театъра,  на растителния и животинския свят и тяхното опазване. Специално място бе отделено на  любимите на децата теми за света на динозаврите, за планетите и космоса, за пиратите – разбойници, но и ловци на приключения, за рицарите – герои на честта и благородството, за загадъчния свят на фантастичните същества и др. \r\nСпециално място бе отделено и на модерните технологии. По любопитен и интересен начин децата се запознаха с историята на програмирането и визуалното програмиране с робота Финч. Като забавно приключение преминаха часовете по програмираме с героите от „Замръзналото кралство”. \r\nПо традиция децата се запознаха и с магията на театъра, с различни техники при изработването на театрални кукли, с професията на актьора и режисьора. Те сами подготвиха и представиха театрални етюди по популярни детски книги. \r\nКакто винаги най-весело и забавно беше в часовете за практически занимания: децата рисуваха, моделираха, изработваха картички, книгоразделители, кутии за спомени, усвоиха тайните на оригами и др. \r\nПо традиция лятната творческа работилница приключи със специално тържество – бал на талантите. На импровизирана сцена децата изпълниха любими песни, стихотворения и танци, участваха в забавни викторини, споделиха весели случки и забавни недоразумения случили се по време на заниманията, разказаха за новите си приятелства.  Пак по традиция всеки от участниците в творческата работилница получи като подарък от библиотеката грамота и хубава детска книга с пожелание за много приятни мигове в чудния приказен свят. \r\nЛятната творческа работилница РБ ”Сава Доброплодни” завърши, но инициативите на културната институция за поощряване на детското четене през летните ваканционни дни продължават. До 15 септември всички деца, които са читатели на библиотеката, могат да се включат в кампанията „Забавно лято с книга“. За най-активните малки читатели ще има разбира се и много награди.", "date": "2019.08.01", "title": "Сливен: С бал на талантите в Регионална библиотека „Сава Доброплодни” – Сливен приключи детската творческа  работилница „Лято в библиотеката – 2019”"}
{"url": "http://www.focus-news.net/news/2019/08/01/2686080/blagoevgrad.html", "text": "Чрез Регионална дирекция „Социално подпомагане“-Благоевград през юни здравно осигурени са 3 996 лица. Това каза пред  Радио „Фокус“-Пирин  Станка Михова, експерт в Дирекцията. Тя уточни, че от тях социално слаби с право на социално подпомагане са 1 930 лица, получили целева помощ за отопление са 2006 лица и полагащи грижи за член от семейството със загубена работоспособност над 90% с чужда помощ са 60 лица. По думите й размерът на осигуровката е 31,36 лв. „Месечни помощи за деца са отпуснати на 23 760 случая в общ размер на 1 612 471 лв. Случаите на спрени месечни помощи на семейства с деца, допуснали отсъствия 5 учебни часа без уважителни причини за месец юни са 225 семейства за 232 деца. Помощта се спира само за месеца, за който се отнасят отсъствията“, коментира Михова. Тя посочи, че еднократната помощ при бременност е отпусната на 21 случая в размер на 3 150 лв., а еднократна помощ при раждане на дете е отпусната на 226 майки в общ размер на 95 250 лв. Експертът допълни, че месечни помощи за дете с трайни увреждания са отпуснати за 764 случая, като общата сума е 479 665 лв. Станка Михова каза още, че целева помощ за безплатно пътуване са получили 136 многодетни майки от областта в общ размер на 5 916 лв. \r\n \r\nНатали СТЕФАНОВА", "date": "2019.08.01", "title": "Благоевград: Чрез РДСП-Благоевград през юни здравно осигурени са 3 996 лица"}
{"url": "http://www.focus-news.net/news/2019/08/01/2686068/tass-dzhef-bezos-prodade-aktsii-na-amazon-v-razmer-na-19-mlrd-dolara.html", "text": "Собственикът на американският гигант Amazon Джеф Безос е продал в периода 29-31 юли акции на компанията в размер на 1,9 млрд. долара, предава  ТАСС , като се позовава на официална информация.  \r\nБезос е продал общо около 900 хил. акции на цена от 1,9 хил. долара за брой. Според класация на Forbes от месец март тази година, Безос за втора поредна година е най-богатият човек в света със състояние, оценявано на 112 млрд. долара, като в сумата обаче влизат и активите на неговата съпруга. Милиардерът все още контролира 58% от компанията. \r\n : Цанко Цолов", "date": "2019.08.01", "title": "ТАСС: Джеф Безос продаде акции на Amazon в размер на 1,9 млрд. долара"}
{"url": "http://www.focus-news.net/news/2019/08/01/2686084/pazardzhik-prez-lyatoto-v-pazardzhishko-se-uvelichava-broyat-na-zhelaeshtite-da-poluchat-shofyorska-knizhka.html", "text": "През летните месеци се отчита увеличение на броя на курсистите, които искат да получат шофьорска книжка в различните категории. Това каза за  Радио „Фокус“ – Пазарджик  Георги Илинов от Сдружението на автоинструкторите в Пазарджик. Той отбеляза, че се използват отпуските и повече хора записват шофьорски курсове. „За лек автомобил имаме желаещи от всички възрасти, но желаещите да управляват мотоциклет са повече млади хора – на възраст от 24 до 40 години. При тях най-голям ръст се отчита през летните месеци, а след това броят им намалява“, коментира Илинов. Той допълни, че през лятото и много от българите, които работят в чужбина, се връщат в страната. Те се записват на шофьорски курсове в България, тъй като цената на тези курсове в чужбина е по-висока. \r\n \r\nВаня НИКОЛОВА", "date": "2019.08.01", "title": "Пазарджик: През лятото в Пазарджишко се увеличава броят на желаещите да получат шофьорска книжка"}
{"url": "http://www.focus-news.net/news/2019/08/01/2686065/blagoevgrad-v-simitli-i-malkite-naseleni-mesta-se-provezhda-aktsiya-po-preventsiya-na-telefonnite-izmami.html", "text": "В Симитли и малките населени места се провежда акция по превенция на телефонните измами. Това съобщиха от  Община Симитли . Действието е предприето от страна на полицията, тъй като се очаква атака от телефоните измамници със застрашаващи близките ни разкази във връзка с изтичането на данни от системата на Националната агенция за приходите. Уведомяват се кметове на кметства да информират възрастните хора по малките населени места – да не се поддават на подканване по телефона за даване на пари. Основната препоръка е при получено телефонно обаждане, в никакъв случай възрастните да не се съгласяват да дават пари. Да сигнализират полицията, на телефон 112 или да се обадят на кмета.", "date": "2019.08.01", "title": "Благоевград: В Симитли и малките населени места се провежда акция по превенция на телефонните измами"}
{"url": "http://www.focus-news.net/news/2019/08/01/2686083/afp-damask-se-saglasi-na-primirie-v-idlib.html", "text": "Сирийското правителство се съгласи на въвеждането на примирие в провинция Идлиб при условие, че бъде спазена буферната зона, договорена между Турция и Русия, съобщава сирийската държавна агенция SANA, предава  AFP . \r\nСпоред съобщението, режимът в Дамаск е съгласен на примирие „в зоната на деескалация в Идлиб, с начална дата четвъртък вечерта“, ако джихадистите и противниците на правителството оттеглят въоръжението си от буферната зона, така, както тя е посочена в очертана в споразумението от руския град Сочи, датиращо от септември.  \r\n : Цанко Цолов", "date": "2019.08.01", "title": "AFP: Дамаск се съгласи на примирие в Идлиб"}
{"url": "http://www.focus-news.net/news/2019/08/01/2686085/pazardzhik-initsiativen-komitet-ot-grazhdani-organizira-kampaniya-za-vazstanovyavane-na-hram-sveto-preobrazhenie-gospodno-v-grada.html", "text": "Инициативен комитет от граждани организира кампания за възстановяване на храм „ Свето Преображение Господно“ в Пазарджик, съобщиха за  Радио „Фокус“ – Пазарджик  от гражданската инициатива. През 2009 г. с подкрепата на църквата и на няколко строителни предприемачи в Пазарджик, както и на Община Пазарджик, храмът, който дълги години се ползваше за склад на обгорелия дървен материал от старата часовникова кула, беше разчистен от боклуците и службите в храма бяха възстановени. За да функционира нормално храмът се нуждае от неотложни възстановителни работи, които касаят мазилка, уникални стенописи и дървени елементи. Неотложните дейности надхвърлят 33 000 лева,  като към момента са събрани около половината от необходимите средства. Средствата са необходими за ремонт на тавана, почистване и обработване на дървените орнаменти над олтара и балкона, възстановяване на местата с нарушена мазилка, възстановяване на оригиналните стенописи около прозорците до тавана, възстановяване на горната част на колоните. С личен труд редовните посетители на храма и Инициативния комитет ще се погрижат за възстановяването на дървената част на олтара.  Който желае  да помогнете, може да го направите директно  в храма, който се намира на ул. „Стефан Захариев“ №15, в близост до църквата „ Света Богородица“. Там е поставена кутия за дарения за ремонта. \r\nХрам „ Свето Преображение Господно“ беше възстановен, след като десетилетия беше използван за склад за обгорелия дървен материал от старата часовникова кула в Пазарджик. Храмът съществува от далечната 1862г., като в двора му някога се е помещавал първият в града пансион за социално слаби и самотни хора. Църквата е била действаща до 1994г., когато е използвана за склад и е възстановена през 2009г. със съдействието на жители на общината и строителни предприемачи. С много усилия уникалният под с автентична керамика е почистен, реставрирани са ценни икони, също Владишкият трон с два проскинитаря, изградена е камбанария, подменена е по-голямата част от дограмата, закупени са нови полилеи и църковна утвар. \r\nДоброволческа инициатива за почистване на находките от крепостта Ряховец организира в Горна Оряховица \r\nВелико Търново. Доброволческа инициатива за почистване на археологическите находки от крепостта Ряховец организира в Горна Оряховица. Тя ще се проведе в рамките на „Семейните съботи“, който се организират в Историческия музей в града, поясняват за Радио „Фокус“ – Велико Търново от културната институция. \r\nНа 3 август, от 10.00 до 17.00 часа, всеки, който проявява интерес към миналото на региона, може да стане част от екипа на неговите проучвателни. \r\nРедовните археологически проучвания на Ряховец през 2019 г. започнаха на 4 юни и приключиха в края на юли. Това лято разкопките продължиха в района на западната порта, където бе разкрита значителна част от средновековната северна крепостна стена с външна бойна четиръгълна кула. Открити бяха и четири гроба, част от средновековен християнски некропол, разположен извън крепостната стена. Започна проучване и в нов сектор – „Южно подградие“. Там бяха намерени две интересни амфорни дръжки с печати от периода III–I в. пр. Хр. \r\nНаходките са над 200, а сред тях има късноримски и средновековни монети, накити, предмети от въоръжението, както и множество керамични фрагменти от античността и средновековието. Преди да бъдат събрани във фонда на Исторически музей – Горна Оряховица, откритите предмети се нуждаят от почистване. То ще се прави в няколко поредни съботи, като стартира идната. \r\nЛуиза ТРАНЧЕВА", "date": "2019.08.01", "title": "Пазарджик: Инициативен комитет от граждани организира кампания за възстановяване на храм „ Свето Преображение Господно“ в града"}
{"url": "http://www.focus-news.net/news/2019/08/01/2686082/smolyan-s-kampaniya-karmeneto-dobriyat-start-za-zhivot-v-grada-shte-bade-otbelyazana-svetovnata-sedmitsa-na-karmeneto.html", "text": "По повод Световната седмица на кърменето 1 – 7 август 2019 година, Регионална здравна инспекция – Смолян в партньорство с Община Смолян и списание „9 месеца“ ще проведе в дните от 5 до 7 август кампания под надслов:  „Кърменето – добрият старт за живот”. Това съобщиха от  Регионалната здравна инспекция – Смолян . Освен разпространение на информационни материали за ползата от естественото хранене на новороденото, във времето от 10:00 до 12:00 часа в градинката на площад „Свобода“ – Стар център здравни експерти ще насърчават кърмили майки да отправят своите послания до бъдещи такива.  На 8 август от 9:00 ч. в залата на здравната инспекция, ет. 2 бъдещи родители могат да присъстват на информационна среща  с прожекция на филма „Гърдата е най-доброто“. За участниците в кампанията са осигурени подаръци от списание „9 месеца“. \r\nПрез 2019 година повечето национални инициативи ще са  насочени в подкрепа на майките и бащите в най-ранния период на родителството, като се акцентира на водещата роля на социалната политика за насърчаване на кърменето. Политика, включваща участието на всички институции, фирмите от частния сектор и сериозна медийна и обществена подкрепа. В ежегодния доклад на СЗО и УНИЦЕФ се дават препоръки за подобряване политиките на страните в подкрепа на семействата чрез осигуряване на задължителен платен отпуск от поне 6 месеца след раждането (докладът класира България на трето място по осигурен най-дълъг отпуск по майчинство с пълно заплащане); достъп до висококачествени, подходящи за възрастта и финансово достъпни центрове за детска грижа; осигуряване на условия майките да кърмят и след връщане на работа, като се апелира за достатъчни по честота и времетраене почивки и подходящи места за кърмене на работното място.", "date": "2019.08.01", "title": "Смолян: С кампания „Кърменето – добрият старт за живот” в града ще бъде отбелязана Световната седмица на кърменето"}
{"url": "http://www.focus-news.net/news/2019/08/01/2686086/plovdiv-dvizhenieto-po-ul-saedinenie-shte-bade-zatrudneno-do-kraya-na-sedmitsata-poradi-avarien-remont.html", "text": "Движението на моторни превозни средства на ул. „Съединение“ в Пловдив, при кръстовището с бул. „Княз Борис I“, ще бъде затруднено до края на седмицата. Това съобщиха за  Радио „Фокус“ – Пловдив  от  ОП „Организация и контрол на транспорта“ . Причината е авария на топлопровод. В участъка се въвежда временна организация без спиране на движението и започват ремонтни дейности. От топлофикационното дружество са уверили, че ще се опитат да отстранят аварията максимално бързо и най-късно до понеделник трасето ще бъде изцяло възстановено. Призовават се водачите и пешеходците за повишено внимание. \r\n \r\nТони МИХАЙЛОВ", "date": "2019.08.01", "title": "Пловдив: Движението по ул. „Съединение“  ще бъде затруднено до края на седмицата поради авариен ремонт"}
{"url": "http://www.focus-news.net/news/2019/08/01/2686088/blagoevgrad-ritual-po-polagane-na-tsvetya-i-ventsi-pred-pametnika-na-gotse-delchev-shte-se-provede-v-blagoevgrad-po-povod-116-ata-godishnina-ot-izbuhvaneto-na-ilindensko-preobrazhenskoto-vastanie.html", "text": "Ритуал по полагане на цветя и венци пред паметника на Гоце Делчев ще се проведе в Благоевград по повод 116-ата годишнина от избухването на Илинденско-Преображенското въстание, предаде репортер на  Радио „Фокус“ – Пирин . Събитието ще се състои на 2 август от 10.30 часа на площад „Македония“. \r\nЛивия НИНОВА", "date": "2019.08.01", "title": "Благоевград: Ритуал по полагане на цветя и венци пред паметника на Гоце Делчев ще се проведе в Благоевград по повод 116-ата годишнина от избухването на Илинденско-Преображенското въстание"}
{"url": "http://www.focus-news.net/news/2019/08/01/2686087/kolinda-grabar-kitarovich-operatsiya-burya-spasi-bosna-i-hertsegovina.html", "text": "Хърватският президент Колинда Грабар-Китарович заяви в четвъртък, че акцията на хърватската армия „Буря“ от 1995 г. е „спасила Босна и Херцеговина“, предава сръбската информационна агенция  Tanjug . Държавният глава добави, че би искала да е сигурна в способностите на хърватския съсед „никога да не забрави кой му е подал ръка в най-тежкия час“. \r\nИзказването й е направено по време на церемония в Министерството на отбраната по случай Деня на победата и благодарността и Денят на хърватските защитници и 24-години от старта на военната операция „Буря“, чието начало е дадено на 04 август 1995 г.  \r\n : Цанко Цолов", "date": "2019.08.01", "title": "Колинда Грабар-Китарович: Операция „Буря“ спаси Босна и Херцеговина"}
{"url": "http://www.focus-news.net/news/2019/08/01/2686092/razgrad-oblastnata-epizootichna-komisiya-shte-zasedava-na-2-avgust.html", "text": "Областният управител на Област Разград Гюнай Хюсмен свиква заседание на Постоянната областна епизоотична комисия утре, 2 август. Това съобщиха от  пресцентъра на областната администрация . Заседанието ще се проведе във връзка с усложнената епизоотична обстановка на територията на Област Разград по отношение на болестта африканска чума по свинете и с указания на Министерството на земеделието, храните и горите. Членовете на комисията ще бъдат запознати със заповед на министър Десислава Танева от 31 юли, с актуалната епизоотична обстановка на територията на Област Разград по отношение на АЧС и с отчет за изпълнение на предприетите мерки за борба със заболяването. На заседанието ще бъде представен и регистърът на места за загробване на животни в общините Разград, Завет, Кубрат и Самуил, както и ще бъдат обсъдени мерките за осигуряване на техника за загробване на евтаназирани животни. Заседанието на Областната епизоотична комисия започва в 11.00 ч. в зала 712 на Областна администрация-Разград.", "date": "2019.08.01", "title": "Разград: Областната епизоотична комисия ще заседава на 2 август"}
{"url": "http://www.focus-news.net/news/2019/08/01/2686091/smolyan-regionalna-biblioteka-sava-dobroplodni-zatvarya-za-chitateli-zaradi-remont.html", "text": "Регионална библиотека  „Сава Доброплодни” затваря за читатели заради ремонт, съобщиха от  културната институция . \r\nПоради извършване на годишна проверка, профилактика и дератизация на фондовете и планиран ремонт, библиотеката няма да работи с читатели от 5 до 11 август  включително.", "date": "2019.08.01", "title": "Смолян: Регионална библиотека  „Сава Доброплодни” затваря за читатели заради ремонт"}
{"url": "http://www.focus-news.net/news/2019/08/01/2686090/montana-rzi-montana-razprostrani-ivnformatsionni-materiali-svarzani-s-karmeneto-v-svetovnata-sedmitsa-na-karmeneto.html", "text": "РЗИ-Монтана разпространи информационни материали, свързани с кърменето в  Световната седмица на кърменето, съобщиха от Инспекцията в Монтана за  Радио „Фокус“ – Видин . Здравно-информационни материали, свързани с кърменето, здравословното хранене на бременната жена и кърмачката са предоставени  в Отделението по акушерство и гинекология към МБАЛ-Монтана и АГ кабинети на територията на гр. Монтана.Всяка година през месец август се провежда Световната седмица на кърменето с подкрепата на Световната здравна организация и УНИЦЕФ. Мотото на кампанията за 2019 г. е „Да подкрепим родителите. Да направим кърменето възможно“. Фокусът на събитието тази година е насочен към родителите и подчертава значението на съвместните усилия за защита, насърчаване и подкрепа на кърменето. Кърмещата майка се нуждае както от помощта на партньора и семейството си, така и от подкрепа на работното място и от цялото общество. Една от основните цели на тази инициатива е да се фокусира общественото внимание върху важността на правилното хранене на децата още от първите часове на живота им, тъй като именно кърмата е най-добрата защита за бебето, която го предпазва от инфекции и е естествен фактор за изграждането на имунитета му. Кърменето дава най-добрия старт в живота на бебето и има положителен ефект както за здравето, интелектуалното развитие и благополучието на детето, така и за кърмещата майка.", "date": "2019.08.01", "title": "Монтана: РЗИ-Монтана разпространи ивнформационни материали, свързани с кърменето в  Световната седмица на кърменето"}
{"url": "http://www.focus-news.net/news/2019/08/01/2686093/la-times-tramp-zaplashi-da-nalozhi-novi-tarifi-ot-10-na-kitay.html", "text": "Американският президент Доналд Тръмп заплаши чрез „туит“ в четвъртък да наложи нови тарифи от 10% на обща стойност от 300 млрд. долара на китайския внос в САЩ от първи септември, което още веднъж показа, че търговската война е неизменно все още тук, коментира американското издание  LA Times .  \r\n„Търговските преговори продължат, и докато те вървят, САЩ ще въведат от първи септември нови малки тарифи в размер на 10% към оставащия внос на стойност 300 млрд. долара“, съобщи Тръмп от профила си в социалната мрежа „Туитър“. „Нямаме търпение да продължим позитивния си диалог в Китай относно взаимноизгодна търговска сделка и мисля, че бъдещето между двете страни ще е блестящо“, посочи още американският президент.  \r\nТръмп припомни, че Пекин е поел ангажимент да закупува повече селскостопански стоки от САЩ, „но не е направил това“. \r\n„Освен това, моят приятел Си (Дзипин) обеща да спре продажбата на фентанил в САЩ – това не се случи, и много американци продължават да умират!“, посочи още президентът, имайки предвид създаващ зависимост силен опиат.   \r\nСпоред американският държавен глава Китай иска да забави преговорите и се надява, че Тръмп ще загуби на изборите догодина, очаквайки да извлече по-изгодни условия от следващия президент.  \r\n : Цанко Цолов", "date": "2019.08.01", "title": "LA Times: Тръмп заплаши да наложи нови тарифи от 10% на Китай"}
{"url": "http://www.focus-news.net/news/2019/08/01/2686094/pazardzhik-v-grada-shte-se-provede-sastezanie-za-svetovnata-kupa-po-badminton-za-mladezhi-i-devoyki.html", "text": "В спортна зала “Васил Левски” в Пазарджик, ще се проведе състезание за Световната купа по бадминтон за младежи и девойки под 19 години, съобщиха от  общинската администрация . Турнирът се провежда  от 08 август 2019 г. до 11 август 2019 г. и е най-високата категория от календара на Световната и Европейска федерации, носеща максимален брой точки за Световна и Европейски ранглисти за младежи под 19 години. Проявата се организира за 12-та поредна година. Участие ще вземат 170 състезатели от 21 държави на четири континента (Европа, Азия, Америка и Африка) – Полша, Македония, Русия, Хърватска, Англия, Словения, Чехия, Унгария, Израел, Белгия, Ирландия, Швеция, Италия, Канада, Дания, Турция, България, Франция, Германия, Египет, Индия. Главен съдия е Ян Колар  от Чехия.", "date": "2019.08.01", "title": "Пазарджик: В града ще се проведе състезание за Световната купа по бадминтон за младежи и девойки"}
{"url": "http://www.focus-news.net/news/2019/08/01/2686089/afp-sasht-shte-nalozhat-novi-tarifi-za-300-mlrd-dolara-na-kitay.html", "text": "Американският президент Доналд Тръмп обяви в четвъртък, че смята да наложи допълнителни тарифи на китайски вносни стоки в общ размер на 300 млрд. долара, след като отново обвини Пекин, че не спазва обещанията си, предава  AFP . Новите мита на Тръмп ще влязат в сила от първи септември и комбинирани със съществуващите до момента тарифи ще покрият целия внос от 500 млрд. долара, който Китай осъществява в САЩ ежегодно.  \r\nВ съобщение в социалната мрежа „Туътър“ Тръмп напомни, че Пекин е поел ангажимент да закупува повече селскостопански стоки от САЩ, „но не е направил това“. \r\n„Освен това, моят приятел Си (Дзипин) обеща да спре продажбата на фентанил в САЩ – това не се случи, и много американци продължават да умират!“, посочи още президентът, имайки предвид създаващ зависимост силен опиат.  \r\nДвете страни наскоро се срещнаха за провеждане на двустранни преговори, които бяха определени като „продуктивни“ и от двете страни и трябваше да продължат в началото на октомври във Вашингтон.  \r\n : Цанко Цолов", "date": "2019.08.01", "title": "AFP: САЩ ще наложат нови тарифи за 300 млрд. долара на Китай"}
{"url": "http://www.focus-news.net/news/2019/08/01/2686095/sliven-dnes-e-rodena-argira-zhechkova-edna-ot-nay-vidnite-predstavitelki-na-devicheskoto-obrazovanie-v-grada.html", "text": "На 1 август 1845 – нов стил ,20 юли стар стил,  в Сливен е родена Аргира Димитрова Жечкова, една от най- видните представителки на девическото образование в Сливен. Това съобщиха от  Читалище „Зора“ . \r\nРодственица е на Хаджи Михаил Калудов, един от българските пратеници на княз Ипсиланти по времето на Гръцката завера, на Михаил Колони, на Добри Чинтулов и на мнозина други сливенски революционери и просветители. През 1851 година постъпва в тогавашното девическо училище, ръководено от Елисавета Желева, където изучава Рибния буквар, Царственика, закон божи и песни на Апостола. Ученолюбива и прилежна, завършва с отличие всички образователни степени. Аргира Жечкова е ревностна пазителка и разпространителка на Чинтуловите песни, не само като учителка, но и като негова близка родственица. През 1865 година е назначена за учителка в девическото училище, с което започва нейната мисия на учител, просветител, възпитател и пазител на сливенския културен дух и традиции. През 1870 година и в Сливен е основано Българско женско дружество отново по предложение на Аргира Жечкова. От 1908 година до 1922 година е и подпредседател на благотворителното дружество „Подслон“, и председател на комитета на безплатните ученически трапезарии, на които подарява лични средства от 1000 златни лева. През 1887 година се омъжва за търговеца Захария Жечков – виден сливенски просветен и културен деец. Въпреки, че напуска учителската професия, до края на живота си Жечкова отстоява нуждата от просвета и култура на жените в Сливен, като всеки неделен ден урежда сказки за майките, чиито деца посещават училище, с което дава своя принос  за образованието на цели фамилии. Община Сливен учредява награда „Аргира Жечкова”, която се присъжда  на жена-учител и общественик с принос за издигане престижа на учителската професия и доказани високи професионални умения, като преподавател и възпитател на младото поколение. Наградата „Аргира Жечкова” е индивидуална и се връчва ежегодно в навечерието на 24 май . Името на носителя на наградата „Аргира Жечкова” се вписва в „Почетна книга на носителите наградите на Община Сливен“.", "date": "2019.08.01", "title": "Сливен: Днес е родена Аргира Жечкова, една от най- видните представителки на девическото образование в града"}
{"url": "http://www.focus-news.net/news/2019/08/01/2686098/api-vazstanoveno-e-dvizhenieto-pri-km-31-na-am-trakiya-v-posoka-sofiya.html", "text": "Възстановено е движението при км 31 на АМ „Тракия“ в посока София. Това съобщиха от пресцентъра на  Агенция \"Пътна инфраструктура\" .", "date": "2019.08.01", "title": "АПИ: Възстановено е движението при км 31 на АМ „Тракия“ в посока София"}
{"url": "http://www.focus-news.net/news/2019/08/01/2686097/nezavisimaya-gazeta-rusiya-v-germaniya-kritikuvat-migrantite-s-nova-sila.html", "text": "Престъпление, извършено от еритреец, постоянно пребиваващ в Швейцария и станало на главна ЖП Линия във Франкфурт на Майн потресе цяла Германия, пише руското издание  “Независимая газета“ . То породи нова дискусия относно мигрантите във ФРГ, а политиците и медиите играят водеща роля в нея.  \r\n \r\nНападателят е бутнал германска жена и нейния 8-годишен син под високоскоростния влак, пристигащ на перона. Момчето загина на място, а майката е в болница. Мотивите на нападателя са неизвестни. Някои смятат, че той е душевно болен, а други че е извършил престъплението от омраза към европейците, защото е бил уволнен от работата си в Швейцария. Има и версии, че е опитал да кандидатства за убежище, но е бил отхвърлен.  \r\n \r\nГлавният редактор на „Дойче веле“ Инес Пол задава въпроса дали при такива случаи трябва да се обявява в медиите националността на извършителя. Според нея, пресата е нужно да спазва определени етически принципи. Според тях, в такива случаи журналистите могат да разкрият произхода на престъпника само ако тя е свързана с обстоятелствата около случая или „съществува оправдан обществен интерес“. Според този т.нар. Медиен кодекс, споменаването на етническата принадлежност може да събуди към престъпника етнически, религиозни или други предразсъдъци, водещи до дискриминация, която според етичните норми не трябва да съществува.  \r\n \r\nИнес Пол разкри, че „има германци, които са дълбоко несигурни и от страх сочат всяко нарушение на закона на мигрант като доказателство за нуждата Германия да спре да приема нови търсещи убежище“. Но според нея във ФРГ има и хора, желаещи да стабилизират ситуацията и да се погрижат за тези наранени хора, въпреки всички културни различия. И накрая, заключва Пол, има политици, които „печелят от страха и никога не пропускат шанс да се сдобият с гласове за своята политическа кауза, основаваща се на изолация и неприязъм“.  \r\nПо нейните думи случая от Франкфурт на Майн ще изостри този дебат.  \r\n \r\nЕ, чест прави на Пол, че все пак не призова за пряко прикриване националността на извършителя, коментира изданието. Вестникът разкрива, че главният проблем с мигрантите в Германия се състои в тяхното желание да продължат да следват правилата на държавата от която идват, а ако местните не ги приемат, получават заплахи. Това например се е случило в детска граница в Лайпциг. Нейният директор е получил смъртна заплаха задето е предложил на децата свинско. Според анонимно писмо, той е щял да бъде обесен, застрелян или просто наръган с нож, а в краен случай заплахата била да се изгори цялата сграда.  \r\n \r\nИзглежда в детското заведение има и деца, които са мюсюлмани и не ядат свинско. Само седмица по-късно този вид месо пък отпада от менюто. Същото се случва и в някои училища, но в определени случаи се използва друго извинение – това, че свинското не е здравословно. Но в Дания обаче, когато се сблъскаха със същия проблем, те не скриха, че премахват този вид месо за да нямат проблеми с мюсюлманите.  \r\n \r\nЕстествено в случая с детската градина бяха изказани и други мнения, като това на „Алтернатива за Германия“, която предложи да не се покоряват на малцинство и открият автора на писмото. Но градоначалникът -  социалдемократ, не пропускат да отбележат от руския вестник, избрал да не направи това, за да не бъде обвинен, че сътрудничи на дясната партия, която е заклеймена като крайна и националистическа. Това е типична реакция на представителите на множество формации.  \r\n \r\nМигрантският проблем в Европа не е решен и води до разделение в Европейския съюз. Не е случайно че новият председател на Европейската комисия Урсула фон дер Лайен го постави в списъка си с неотложни задачи.  \r\n : Цанко Цолов", "date": "2019.08.01", "title": "„Независимая газета“ (Русия): В Германия критикуват мигрантите с нова сила"}
{"url": "http://www.focus-news.net/news/2019/08/01/2686096/the-korea-herald-seul-namekna-che-mozhe-da-spre-satrudnichestvoto-si-s-yaponiya-v-sferata-na-otbranata.html", "text": "Сеул ще е принуден да прекрати сътрудничеството си с Токио в сферата на отбраната, ако Япония предприеме и други мерки за намаляване на двустранната търговия, това заяви южнокорейският външен министър Кън Кюн-ха в четвъртък, пише ежедневникът  The Korea Herald . Първият дипломат на Сеул е направил своето предупреждение при среща с японския си колега Таро Коно в Банкок в кулоарите на срещата на АСЕАН.  \r\n„Ако решението да се премахне Южна Корея от японският „бал списък“ бъде взето на петъчното заседание на правителството, ще бъде принудени да вземем ответни мерки“, е заявила Кюн-ха след разговорите със своя колега. „След като намеренията на Япония са на основата на сферата на отбраната, ще трябва да преразгледаме японо-южнокорейската отбранителна структура“, е добавила тя.  \r\n \r\nМиналият месец Токио извади Сеул от списъка със страни, които получават преференциални условия при внос в страна на редица стоки и ключови индустриални материали, което породи остра реакция от Южна Корея. Япония наскоро заплаши, че ще премахне своя партньор и от списъка с предпочитани търговски партньори, което вероятно ще бъде гласувано в петък. Ако това стане реалност, японските фирми, които искат да търгуват със Сеул, ще се нуждаят от правителствено разрешение.   \r\n \r\nОтношенията на двете страни се влошиха рязко, след като южнокорейски съд взе противоречиво решение относно японското отношения към жителите на полуострова по време на ВСВ, което според Токио Сеул демонизира.  \r\n : Цанко Цолов", "date": "2019.08.01", "title": "The Korea Herald: Сеул намекна, че може да спре сътрудничеството си с Япония в сферата на отбраната"}
