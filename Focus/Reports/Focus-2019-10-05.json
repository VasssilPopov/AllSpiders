{"url": "http://www.focus-news.net/news/2019/10/05/2705534/mestni-izbori-2019-kandidati-na-abv-za-obshtinski-savetnitsi-v-sofiya-zapoznaha-zhitelite-na-kvartal-gorna-banya-s-prioritetite-si-za-razvitieto-na-stolitsata.html", "text": "Кандидати на АБВ за общински съветници в София, запознаха жителите на квартал „Горна баня“ с приоритетите си за развитието на столицата.  Това съобщиха от пресцентъра на  партията . Христо Колев, който живее в същия жилищен квартал и е се бори за районен кмет на „Овча купел“ ,  проведе диалог с множество граждани, като ги запозна с различни свои идеи за подобряване на инфраструктурата, сигурността и чистотата в „Горна баня“. Той бе категоричен, че проблемите имат своите решения, но до момента липсва воля те да бъдат реализирани.  \r\nПо време на инициативата водачът на листата на АБВ за София Ивайло Калфин постави акцент върху начина, по който се управлява столицата ни в момента. Според него  града и общината  се нуждаят от модерни обществени и административни услуги, мерки за подобряване на чистотата на въздуха, качествена строителна и ремонтна дейност, достъпна градска среда  и красиви градски пространства.  \r\nВ събитието участие взеха множество членове и симпатизанти на партията.", "date": "2019.10.05", "title": "Местни избори 2019: Кандидати на АБВ за общински съветници в София, запознаха жителите на квартал „Горна баня“ с приоритетите си за развитието на столицата"}
{"url": "http://www.focus-news.net/news/2019/10/05/2705532/slavi-tenev-e-nositel-na-golyamata-nagrada-na-esenniya-salon-v-stara-zagora.html", "text": "Традиционният Есенен салон на старозагорските художници бе открит тази вечер в зала „Байер”. Това съобщиха от  Община Стара Загора .Той е част от събитията посветени на Деня на Стара Загора. Стотици любители на изобразителното изкуство дойдоха, за да се насладят на творбите, представени от  местните автори. „В изложбата участват 62-ма творци с 93 работи, избрани от компетентно жури. Пожелавам си в нашия град да има все повече млади автори и ние да ги пазим”, каза Милен Алагенски, председател на представителството на Съюза на българските художници в Стара Загора. Той благодари на кмета Живко Тодоров и на Община Стара Загора за непрекъснатата подкрепа, която оказват на старозагорските художници. „Вие сте стожерите на духовността. С Вашето присъствие градът ни става все по-красив и по-значим”, каза Иванка Сотирова, зам.-кмет на Община Стара Загора.Тя връчи голямата награда на Есенния салон 2019 - плакет „Тракийски конник” на скулптора Александър Козаров на художника Слави Тенев. От Община Стара Загора той получи и парична награда. „Благодаря на всички, това е голямо признание, за мен значи много”, развълнувано сподели Слави Тенев.", "date": "2019.10.05", "title": "Слави Тенев е носител на голямата награда на Есенния салон в Стара Загора"}
{"url": "http://www.focus-news.net/news/2019/10/05/2705536/kathimerini-gratskiyat-vanshen-ministar-i-amerikanskiyat-darzhaven-sekretar-podpisaha-protokola-za-izmenenie-na-sporazumenieto-za-vzaimno-satrudnichestvo-v-oblastta-na-otbranata.html", "text": "Гръцкият външен министър Никос Дендиас и държавният секретар на САЩ Майк Помпео подписаха в събота Протокола за изменение на Споразумението за взаимно сътрудничество в областта на отбраната, пише електронното издание на атинския вестник  Kathimerini . \r\nНовото споразумение се отнася до използването не само на базата Суда, но и на въздушните бази на Стефановикеио и Лариса в Централна Гърция и пристанище Александруполис. \r\nИзказвайки се по време на съвместна пресконференция след срещата, Дендиас заяви, че споразумението е фактор, който насърчава стабилността в регион и изпраща сигнал до всички страни в региона, чиито действия нарушават международното право. \r\n \r\n  Юлиян Марков", "date": "2019.10.05", "title": "Kathimerini: Гръцкият външен министър и  американският държавен секретар подписаха Протокола за изменение на Споразумението за взаимно сътрудничество в областта на отбраната"}
{"url": "http://www.focus-news.net/news/2019/10/05/2705531/mestni-izbori-2019-rumen-petkov-abv-izborat-s-nashata-byuletina-e-za-badeshteto-dostoynstvoto-pochtenostta-v-pazardzhik.html", "text": "Пазарджик векове наред е имал позицията на лидер с българския дух и достойнство, със стремежа за свобода, каза при откриването на предизборната кампания на Местна коалиция „Алтернативата на гражданите“ лидерът на ПП АБВ Румен Петков, предаде репортер на  Радио „Фокус“ – Пазарджик . По думите му това достойнство е поругано и смачкано през последните 12 години. „Казвам го с болка и с яд, но го казвам и с увереност, защото нашата листата носи в себе си енергия, професионализъм, почтеност и гаранция за прозрачност в управлението. Нашата коалиция трябва да направи 3 неща – генерална ревизия на състоянието на общината, успоредно с това комисия за контрол върху бюджета, защото Пазарджик е затънал в кредити до безобразие. Второ – ние трябва да кажем на младите хора – искаме ви тук и сега. За това ще направим безплатни детски ясли и детски градини, защото така ще покажем на младостта на Пазарджик, че изходът е тук в нашите ръце, че той е тук и сега, че този изход минава през сърцата и през душите на всеки жител на общината. И трето – трябва много ясно да кажем, че Пазарджик е лидер, че градът е имал силен спорт, но че начинът на неговата издръжка не е да тъпчем джобовете на двама-трима, че Пазарджик е имал духовен живот и култура. Но преди това, трябва да кажем, че на 27 октомври всеки пазарджиклия трябва да гласува. Защото, който не го направи обслужва слугинажа, погазването на интересите на жителите на общината. Гласуването не е противопоставяне, негласуването обслужва статуквото, което съсипа Пазарджик. Изборът с нашата бюлетина е избор на бъдещето, на достойнството, на почтеността“, каза Петков. Той допълни, че трябва трябва да се направи избор за бъдещето на Пазарджик. \r\n \r\nВаня НИКОЛОВА", "date": "2019.10.05", "title": "Местни избори 2019: Румен Петков, АБВ: Изборът с нашата бюлетина е за бъдещето, достойнството, почтеността в Пазарджик"}
{"url": "http://www.focus-news.net/news/2019/10/05/2705533/sport-livarpul-pobedi-lestar-s-21.html", "text": "Футбол: Отборът на Ливърпул победи Лестър с 2:1 в мач от осмия кръг на английската  Премиър лига с голове на Садио Мане в 40-тата минута и на Джеймс Милнър в последната минута на добавеното време. За гостите от Лестър точен бе Медисън в 80-ата минута. След победата Ливърпул запази лидерската позиция във временното класиране с пълен актив.  \r\nИзиграха се още четири мача от Премиър лигата: \r\nБрайтън – Тотнъм  3:0 \r\nБърнли – Евъртън  1:0 \r\nНорич – Астън Вила  1:5 \r\nУотфорд – Шефилд Юнайтед  0:0 \r\nОт 19:30 играят Уест Хем и Кристъл Палас", "date": "2019.10.05", "title": "Спорт: Ливърпул победи Лестър с 2:1"}
{"url": "http://www.focus-news.net/news/2019/10/05/2705535/plovdivskiyat-okrazhen-sad-ostavi-v-aresta-trima-dushi-uchastvali-v-shemata-za-prane-na-pari-rakovodena-ot-sofiyska-firma-i-chuzhdi-grazhdani.html", "text": "Пловдивският окръжен съд остави в ареста трима души, участвали в схемата за пране на пари, ръководена от софийска фирма и чужди граждани, предаде репортер на  Радио „Фокус“- Пловдив . Иван Високалийски, Иван Крийчев и Росен Румененко са обвинени в отвличане на 86-годишната Албена Борисова от Войводиново, като престъплението е извършено в съучастие. Един от тях е служител в софийската фирма, а другият е личен шофьор на Тонев - собственика на фирмата. Третият е бодигард във фирмата.  \r\nСхемата бе разплетена сред пожар в магазин за масла в Пловдив. Собственикът на магазина сам се обадил в полицията, след като била отвлечена неговата майка, а по-късно бил заплашен, че ще бъде запален магазина му. До това се стигнало, след като той и ром от Пловдив, на чието име са били преведени 37 хиляди евро от софийската фирма, решили да изтеглят парите. Дружеството в София издирвало роми с нисък социален статус, за фиктивни собственици на кухи фирми. В схемата за пране на пари участвал и служител от ДАНС, който също е обвинен. Той снабдявал фирмата с данни за хората, които се съгласявали да отварят фирми на тяхно име срещу 100 лева.  \r\nПървоначално по делото бяха задържани петима души, един от тях беше освободен под гаранция, а други 7 се укриха. По-късно през седмицата бяха арестувани още трима, чиято мярка за неотклонение се гледа днес. \r\nАдвокатите на тримата днес настояха журналистите да не присъстват в съдебната зала, но съдия Екатерина Роглекова не се съгласи, като каза, че няма достатъчно предпоставки делото да се гледа при закрити врати. Въпреки, че адвокатите поискаха по-лека мярка, съдията ги остави под стража, тъй като има опасност те да се укрият и да извършат друго престъпление. Според съдия Роглева има обосновано предположение за това, че те са извършили отвличането и побоя на възрастната жена. По закон за това престъпление се предвижда от 7 до 15 години затвор. \r\nОпределението на съда не е окончателно, то може да бъде обжалвано в тридневен срок. \r\nЦветана ТОНЧЕВА", "date": "2019.10.05", "title": "Пловдивският окръжен съд остави в ареста трима души, участвали в схемата за пране на пари, ръководена от софийска фирма и чужди граждани"}
{"url": "http://www.focus-news.net/news/2019/10/05/2705538/prodalzhavat-bezplatnite-kursove-po-kompyutarna-gramotnost-za-pensioneri-i-prez-esenno-zimniya-sezon-vav-varna.html", "text": "Регионалната библиотека „Пенчо Славейков“ във Варна ще продължи да организира курсове по компютърна грамотност за възрастни хора и през есенно-зимния сезон. Всички желаещи да се включат могат да заявят това в Отдел „Изкуство“, където се провеждат заниманията. Това каза в интервю за  Радио „Фокус“ – Варна  директорът на библиотеката Радка Калчева. По думите й, следващият курс най-вероятно ще се проведе през ноември. Според нея обаче, хората, които имат желание да бъдат обучени, все повече и повече намаляват. „Знаете, че информационните технологии навлязоха малко или много в дома и част от хората вече са подготвени. Ние не сме прекъснали инициативата. Тази година през пролетта проведохме четири курса“, добави тя. \r\nДиана СТОЕВА", "date": "2019.10.05", "title": "Продължават безплатните курсове по компютърна грамотност за пенсионери и през есенно-зимния сезон във Варна"}
{"url": "http://www.focus-news.net/news/2019/10/05/2705541/predlozheniya-za-uchastie-v-xviii-natsionalna-nauchna-konferentsiya-biblioteki-chetene-komunikatsii-nabira-rnb-p-r-slaveykov.html", "text": "Предложения за участие в XVIII Национална научна конференция „Библиотеки – четене – комуникации“  набира Регионалната народна библиотека „П. Р. Славейков“. През настоящата година форумът ще е посветен на 130-годишнината от учредяването на първата обществена библиотека в Търново, съобщават за  Радио „Фокус“ – Велико Търново  от културната институция. Ще се разглеждат теми за прилагането на библиотечното законодателство, авторското право и сродните му права в работата на библиотеките. Отбелязана ще бъде и 70-годишнината от рождението на проф. д-р Елена Георгиева, една от основателките на катедра „Библиотекознание“ и неин дългогодишен преподавател. \r\nЗа участие в конференцията са поканени учени, университетски преподаватели, научни работници, членове на Българска библиотечно-информационна асоциация, както и научни специалисти от чужбина. \r\nЗаявките се изпращат на е-mail:  prs@libraryvt.com или  kdemireva@mail.bt. Допълнителна информация можете да намерите на тел.  062/ 62 80 98;  062/ 62 02 08 или на сайта на библиотеката. \r\nКонференцията, която ще е на 14 и 15 ноември, протича под патронажа на кмета на община Велико Търново. Организатори са РНБ и ВТУ „Св. Св. Кирил и Методий“. \r\nЛуиза ТРАНЧЕВА", "date": "2019.10.05", "title": "Предложения за участие в XVIII Национална научна конференция „Библиотеки – четене – комуникации“  набира РНБ „П. Р. Славейков“"}
{"url": "http://www.focus-news.net/news/2019/10/05/2705542/ana-mpa-gratskiyat-premier-prizova-za-amerikanska-namesa-sreshtu-provokativnata-pozitsiya-na-turtsiya.html", "text": "Премиерът на Гърция Кириакос Мицотакис прие в събота държавния секретар на САЩ Майк Помпео в имението Максимос, предава гръцката информационна агенция  ANA-MPA .  \r\nПриветствайки Помпео, Мицотакис поиска помощта на САЩ в справянето с турските провокации срещу Кипър и Гърция. \"Последните дейности на Турция нарушават правата и суверенитета на Кипър\", заяви гръцкият премиер и добави, че САЩ са заинтересовани от региона и единственото, което Кипър иска, е спазването на международното право. \r\nМицотакис се позова на крайната реторика на Анкара, отбелязвайки, че активността на Турция не съответства на международното право и на добросъседските отношения. \r\nПо отношение на сътрудничеството в сектора на отбраната Мицотакис отбеляза, че то може да бъде взаимно полезно, особено за стабилността и безопасността в района. \r\nТой също така говори за интереса на американските компании за инвестиции в Гърция, като посочи инвестициите на Pfizzer, Cisco, Onyx в корабостроителниците в Сирос и косвено EXXON, който се интересува от съвместни предприятия в изследванията на въглеводородите в района на остров Крит. Гръцкият премиер отбеляза и сътрудничеството в областта на туризма, както и стипендиите за гръцки студенти, програмите за обмен и „премахването“ на визите за гръцките граждани. \r\nМицотакис добави още, че е на лице сътрудничество и в енергийния сектор , особено с доставките на втечнен газ и проучванията за въглеводороди. \r\n \r\n  Юлиян Марков", "date": "2019.10.05", "title": "ANA-MPA: Гръцкият премиер призова за американска намеса срещу провокативната позиция на Турция"}
{"url": "http://www.focus-news.net/news/2019/10/05/2705543/sport-pari-sen-zhermen-pobedi-anzhe-s-40.html", "text": "Футбол: Отборът на Пари Сен Жермен победи Анже с 4:0 в мач от деветия кръг на френската Лига 1. Головете реализираха Сарабия, Икарди, Идриса Гай и Неймар. След победата Пари Сен Жермен оглавява временното класиране с 21 точки, а Анже са трети с 16 точки преди изиграването на останалите мачове от кръга.", "date": "2019.10.05", "title": "Спорт: Пари Сен Жермен победи Анже с 4:0"}
{"url": "http://www.focus-news.net/news/2019/10/05/2705544/zhasmina-parapanova-grimyor-da-bada-grimyor-e-edna-sbadnata-mechta.html", "text": "Да бъда гримьор е една сбъдната мечта. Това каза за  Радио „Фокус“ – Бургас  гримьорът Жасмина Парапанова. „Моето влечение към грима се зароди може би преди 7-8 години, първоначално като любител, но професионално се занимавам от почти 2 години“, добави Парапанова. Тя сподели, че не е предполагала, че ще започне да се занимава с грим и че той ще бъде най-голямата й страст. „По-скоро бих казала, че не аз открих грима, а той мен. Изкуството винаги е било част от моя живот. Като малка много обичах да рисувам, дълги години ходих на уроци по рисуване, а впоследствие завърших „Интериорен дизайн“. В момента мога да кажа, че не си представям живота без грим“, заяви Жасмина Парапанова. Тя каза още, че категорично за нея гримът е изкуство и то изкуство, което има за цел да открие и подчертае най-красивите черти от едно лице и да прикрие неговите малки недостатъци и несъвършенства. „Много различни неща ме вдъхновяват, но черпя огромно вдъхновение и от световноизвестните гримьори“, допълни Парапанова.", "date": "2019.10.05", "title": "Жасмина Парапанова, гримьор: Да бъда гримьор е една сбъдната мечта"}
{"url": "http://www.focus-news.net/news/2019/10/05/2705539/a1-on-nova-era-v-gratsko-amerikanskite-otnosheniya.html", "text": "Държавният секретар на САЩ Майк Помпео и министърът на външните работи на Гърция Никос Дендиас подписаха Протокол за изменение на вече съществуващото Споразумение за сътрудничество в областта на отбраната между Гърция и САЩ от 1990 г., информира скопската електронна медия  A1 On , позовавайки се на кореспондента на Македонската информационна агенция (МИА) в Атина. \r\nМайк Помпео заяви, че Гърция е важна за стратегическата стабилност в Европа и Източното Средиземноморие, докато Дендиас изтъкна, че страната му се завръща на международната сцена като стълб на стабилността в по-широкия регион след кризата. И двамата потвърдиха, че започва нова ера в двустранното сътрудничество. \r\n„Имаме нов ден в отношенията между нашите две страни и нашия ангажимент към демокрацията и се надяваме, че Гърция ще бъде стратегически партньор в Европа и Източното Средиземноморие“, каза Помпео и добави, че САЩ искат да станат съюзник на Гърция в повече области като енергетиката например. \r\n„Стратегическото надграждане на сътрудничеството със САЩ е гаранция за сигурност, стабилност,развитие и просперитет“, заяви Дендиас и добави, че сътрудничеството между двете страни се разширява и в други области като икономика, търговия, енергетика, инвестиции, борба с тероризма и други. \r\nДендиас и Помпео на пресконференция след срещата си, в допълнение към обсъждането на значението на споразумението, в отговор на журналистически въпроси засегнаха и дейностите на Турция в Егейско море, като Дендиас заяви, че с \"незаконните сондажни дейности се нарушава международното право. \" \r\n„Разбираме рисковете, знаем за тази активност и работим, за да избегнем милитаризацията на този въпрос и ескалация (на напрежението). Трябва да постигнем взаимно приемливи резултати. Не можем да позволим на никого да извършва незаконни сондажни дейности. Това не може да бъде позволено,“заяви държавният секретар на САЩ. \r\nПреди срещата си с Дендиас Помпео се срещна и с гръцкия премиер Кириакос Мицотакис и с гръцкия министър на отбраната Никос Панайотопулос. \r\nДокато държавният секретар на САЩ се срещаше с гръцкия външен министър в гръцкото външно министерство, в центъра на Атина бе организиран протест срещу посещението на Помпео от анархистки и леви асоциации и организации и от Комунистическата партия. Протестите бяха съпроводени със сблъсъци между протестиращите и полицията, като беше атакуван паметника на Труман в гръцката столица. \r\nПротести се състояха и в Солун, където протестиращи пред консулството на САЩ изгориха американското знаме. \r\n \r\n  Юлиян Марков", "date": "2019.10.05", "title": "А1 On: Нова eра в гръцко-американските отношения"}
{"url": "http://www.focus-news.net/news/2019/10/05/2705341/predstoyashti-sabitiya-v-stranata-za-5-oktomvri-agentsiya-fokus.html", "text": "*** \r\n \r\nВ 08.00 часа от с. Железница ще започне състезанието „По стъпките на Алеко с приятел“ 2019 г. \r\n \r\n*** \r\n \r\nОт 09.00 часа в Южния парк в София сдружение „Алцхаймер България“ и Фондация „Състрадание Алцхаймер България“ ще се включат с кауза за здравна превенция чрез спорт в редовното съботно 5-километрово бягане. \r\n \r\n*** \r\n \r\nОт 09.30 часа на ул. „Нишава“, бл. 44, ще започне инициативата „Приятели на природата“ за почистване на междублоковите пространства. \r\n \r\n*** \r\n \r\nОт 10.00 часа в Борисовата градина пред езерото „Ариана“ по повод Световния ден на животните се организира бягане в защита на животните. \r\n \r\n*** \r\n \r\nОт 10.00 часа в зала 3 на НДК ще се проведе международно консултантско изложение „Световно образование“ с участие на повече от 70 образователни институции от цял свят. \r\n \r\n*** \r\n \r\nОт 10.00 часа в зала 7 и 9 на НДК ще се проведе Конференция GDG DevFest Sofia 2019. \r\n \r\n*** \r\n \r\nОт 11.00 часа в Софийската градска художествена галерия ще се проведе концерт на деца по повод първото издание на Фестивал „КУЛТУРАМА“. \r\n \r\n*** \r\n \r\nОт 16.00 часа в Астрономическата обсерватория на Софийския университет ще бъде отбелязан Световният ден на астрономията. \r\n \r\n*** \r\n \r\nОт 19.00 часа в Зала 1 на НДК ще бъде открито петото издание на кинофестивала CineLibri. \r\n \r\n*** \r\n \r\nОт 10.00 часа на улица „Гоце Делчев“ пред Началното училище „Отец Паисий Хилендарски“ ще бъде открит паметник на Гоце Делчев. \r\n \r\n*** \r\n \r\nВ 09.30 часа в църковен храм „Въведение Богородично“ ще се състои Панихида за загиналите за Освобождението на Горна Джумая. В 10.00 часа ще бъде издигнат националният флаг на Република България. Ще бъде извършен тържествен преглед на знамена и униформи на българската армия и полагане на цветя на паметника на Георги Измирлиев - Македончето. В 10.45 часа ще бъдат положени венци и цветя на паметника на Македоно-одринското опълчение , който се намира на площад „Мите Марков“. След това, от 11.15 часа, предстои концерт на Ансамбъл „Пирин“. \r\n \r\n*** \r\n \r\nВ 17.00 часа в ДТ „Никола Вапцаров“ ще се състои Тържествена сесия на Общински съвет-Благоевград и Церемония по връчване на наградите „Личност на годината“. В 19.00 часа предстои Втори международен детски фолклорен танцов фестивал „Ритми и багри“ на ЦЛРТБ. Той ще бъде на площад „Македония“.   \r\n \r\n*** \r\n \r\nОт 11.00 часа пред сградата на Народно читалище „Здравец“ ще се проведе кулинарна изложба с благотворителна цел. \r\n \r\n*** \r\n \r\nОт 15.30 часа в Медицински център „Д-р Маджуров“ ще се проведат безплатни профилактични прегледи за пациенти със заболявания на вените. \r\n \r\n*** \r\n   \r\nОт 8.00 часа до хижата на Регионална дирекция по горите ще се проведе съвместен инструктаж и проверка на РДГ и ОДМВР - Варна във връзка с откриването на ловния сезон 2019/2020 г. за местен дребен и едър дивеч и груповия лов на дива свиня. \r\n \r\n*** \r\n   \r\nОт 10.00 часа във Varna Mall се открива Фестивалът на Индия – Варна 2019 г. \r\n \r\n*** \r\n \r\nОт 10.00 часа. в „Юнашки салон“ ще се проведе пресконференция по повод откриване на кампанията „Православните семейни ценности срещу новите дроги”. \r\n \r\n*** \r\n \r\nОт 10.00 часа във храм „Св. Атанасий“ се открива новата учебна година за неделното училище и школите по изкуства.  \r\n \r\n*** \r\n \r\nОт 10.00 часа в парк „Владикина бахча“ ще се проведе първото издание на кулинарния фестивал – „На ВКУСЕН фест сме! В парка“. \r\n \r\n*** \r\n \r\nОт 11.00 часа в салона на Народно читалище „Искра“ театър „весел“ ще представи представлението „Спящата красавица“. \r\nОт 19.00 часа в Кинополис „Искра“ ще бъде открито Петото издание на фестивала „Cinelibri“ под мотото „Петото измерение“. \r\nОт 20.00 часа в ДКС „Васил Левски“ ще има концерт на Горан Брегович. \r\n \r\n*** \r\n \r\nОт 10.00 часа от разклона за хижа „Божур“ ще потегли пешеходен поход до хижата по повод Световния ден на ходенето. В 10.00 часа от входа на парк „Детски кът“ ще започне и велопоход до хижа „Божур“. \r\n \r\n*** \r\n   \r\nОт 10.30 часа ще се проведе пресконференция във връзка с домакинството на Община Чепеларе на Седмата работна среща между бизнеса и местната власт под мотото \"Сътрудничеството между обществения и частния сектор – платформа за устойчиво туристическо развитие\".  \r\n \r\n*** \r\n   \r\nНа откритата сцена на градския площад в Петрич се открива Фестивалът за нова популярна песен „Златен кестен“. \r\n \r\n*** \r\n \r\n \r\nОт 11.00 часа в Драматично-куклен театър ,,Иван Радоев\" ще се играе постановката за деца ,,Франклин\" от Полет Боржоа. \r\n \r\n*** \r\n \r\nОт 18.30 часа в Малката раннохристиянска базилика на бул. „Княгиня Мария Луиза“ 31 ще започне концертът „Цветът на вишната“ по повод тройния юбилей в японо-българските отношения. \r\n \r\n*** \r\n \r\nОт 09.00 часа в хотел Феста Виа Понтика ще се проведе Международен форум за приобщаващо образование в страната – Конференция „Приобщаващо образование 2019 г. – Социално емоционално учене“. \r\n \r\n*** \r\n   \r\n10.00 часа ще бъде даден стартът на Седмия планински лекоатлетически полумаратон „Ремово-Блатца-Ракитово-2019“. \r\n \r\n*** \r\n \r\nОт 11.00 часа в пред сградата на Община Свищов на пл. „Алеко“ ще се проведе Есенен фермерски пазар. \r\n \r\n*** \r\n \r\nОт 10.30 часа в Стопанска академия „Д. А. Ценов“ ще се проведе Международна научно-практическа конференция на тема „Състояние и проблеми при управлението и развитието на селското стопанство“. \r\n \r\n*** \r\n Смолян.  \r\nОт 11.00 часа в зала 247 на Общината ще се проведе заключителна пресконференция за представяне изпълнените дейности и постигнатите резултати по проект \"Обновяване и енергийна ефективност на образователна инфраструктура в гр. Смолян\". \r\n \r\n*** \r\n \r\nОт 12.00 часа до паметника на полк. Владимир Серафимов на новия център ще се проведе кулинарно шоу. \r\n \r\n*** \r\n \r\nОт 13.00 часа в Регионална библиотека „Николай Вранчев“ ще бъде представена книгата „Надежда и подкрепа за осиновени и осиновители“ във връзка с инициативата „Осиновени и осиновители“. \r\n \r\n*** \r\n \r\nОт 17.00 часа до входа на новия физкултурен салон на ППМГ „Васил Левски“ в кв. „Райково“ ще се проведе официална церемония по откриването на обект, който се изпълнява по проект \"Обновяване и енергийна ефективност на образователна инфраструктура в гр. Смолян\". Министър Петя Аврамова ще открие новия физкултурен салон на гимназията. На събитието ще присъстват депутатът д-р Даниела Дариткова, инж. Мариана Цекова, вр.и.д. кмет на община Смолян и др. \r\n \r\n*** \r\n \r\nОт 08.00 часа в Катедрален храм „Св. Николай“ ще бъде отслужена Божествена Света литургия по повод Деня на Стара Загора и 140 г. от възстановяването на Стара Загора. \r\nОт 09.00 часа в Парк „Пети октомври“ ще бъдат поднесени венци и цветя на Паметника „Защитниците на Стара Загора“. \r\nОт 09.30 часа в зала „П. Р. Славейков“ ще се проведе тържествена сесия на Общинския съвет. \r\nОт 10.00 часа на площада пред Общината ще се проведе празничен водосвет и молитва за Стара Загора. \r\nОт 10.30 часа по бул. „Цар Симеон Велики“ ще се проведе празнично шествие. \r\n \r\n*** \r\n \r\nОт 08.00 часа в Катедрален храм „Св. Николай“  ще се отслужи празнична утреня по повод посрещането на чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. \r\n \r\n*** \r\n \r\nОт 17.00 часа на поляната до градината „Куйбишевска“ Община Стара Загора и СНЦ „За хората и животните“  организират празник „Да играем заедно“. \r\n \r\n*** \r\n \r\nОт 09.00 часа започва вторият ден на XVI международен фолклорен фестивал Малешево пее и танцува. \r\n \r\n*** \r\n \r\nОт 10.00 часа на площада на с. Макариополско започва пети пореден „Празник на баницата“. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Общото събрание на Асоциацията по ВиК. \r\n \r\n*** \r\n \r\nОт 11.00 часа в зала „Арена Шумен“ ще бъде открит Републикански турнир по спортни танци за купа „Шумен“. \r\n \r\n*** \r\n \r\nОт 15.30 часа в залата на РЗИ ще се проведе беседа и дискусия на тема „Превенция на сърдечно-съдовите заболявания при подрастващите”. \r\n \r\n \r\n \r\n Местни избори 2019: \r\n*** \r\n \r\nОт 18.00 часа в централата на АБВ на ул. „Ал. Стамболийски“, 38 политическата партия ще открие предизборната си кампания. \r\n \r\n*** \r\n \r\nОт 11.00 часа в пресклуба на БТА ПП ДПС ще представи листата си с кандидати за общински съветници и програмата си за управление на Плевен. Листата ще бъде представена от водача на листата - Велислава Кръстева. На пресконференцията ще присъстват всичките 19 кандидати за общински съветници.", "date": "2019.10.05", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2019/10/05/2705537/predstoyashti-sabitiya-v-stranata-za-6-oktomvri-agentsiya-fokus.html", "text": "От 20:00 часа на сцената на зала 1 ще се състои концерт на Горан Брегович. \r\n \r\n \r\n*** \r\n \r\nОт 10.00 часа пред сцена „Раковина“ граждани на Варна ще се включат в Световния ден на ходенето. \r\n \r\n \r\n*** \r\n \r\nОт 19.30 ч. в Зала 1 на Фестивален и конгресен център Варна посреща комедията на сезона с номинация за АСКЕЕР- \"Капаро за трима\".  \r\n \r\n \r\n*** \r\n \r\nОт 09.00ч. в салон на НЧ „Зора-1869“ -с.Дичин ще се проведе юбилейно честване, посветено на 150 години от създаването на читалището.  \r\n \r\n \r\n*** \r\n \r\nОт 11.00 часа Негово преосвещенство Белоградчишкият епископ Поликарп ще извърши освещаване на храм-параклис „Св. апостоли Петър и Павел“. \r\n \r\n \r\n*** \r\n \r\nОт 10:00 часа в зала „България“ на Международния панаир, ще се проведе третото издание на „Форум бременност и детско здраве“. \r\n \r\n \r\n*** \r\n \r\nВ 10.00 часа на паркинга на завода на LIEBHERR в зона „Марица“ ще се проведе най-голямото фирмено състезание, което се провежда за трети път в Тракия икономическа зона. В 12.00 часа е предвидено награждаването.", "date": "2019.10.05", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2019/10/05/2705342/pregled-na-osnovnite-temi-v-svetovniya-pechat-agentsiya-fokus.html", "text": "САЩ няма да имат избор, освен да изтеглят войските си от Северна Сирия, ако правителството на Турция реши да започне военна операция в региона, пише вестник  Yeni Safak , като се позовава на статия в американското издание  Wall Street Journal . \r\nСпоред изданието, притесненията на САЩ са за увеличаване на напрежението между Вашингтон и Анкара, след като президентът на Турция Реджеп Тайип Ердоган заяви по-рано, че страната няма да има друг избор, освен да поеме по свой път, що се отнася до Сирия.  \r\nКрайната дата, преди която двете страни трябваше да установят зона за сигурност в северната част на Сирия беше края на септември и това остави заплахата от едностранна военна интервенция от страна на Анкара в региона.  \r\n„Може наистина да нямаме друг избор, освен да напуснем“, цитира  The Wall Street Jorunal  американски държавен служител.  \r\nПрезидентът Ердоган заяви пред Общото събрание на ООН, че иска да установи зона за сигурност, дълга 480 км и дълбока 30 км. в Сирия, по границата й с Турция. Според плана в нея ще бъдат настанени до два млн. сирийци, с помощта международната общност.  \r\nАко бъде осъществен, проектът ще намали наполовина броя на бежанците, които Турция е приела от началото на конфликта в Сирия и ще принуди членовете на обявената от Анкара за терористична групировка „Отряди за народна самоотбрана“ (ОНС) да се изтеглят от региона. \r\n*** \r\n \r\n  Американското издание  The New York Times  публикува поредна статия за т.нар. Украгейт, в която твърди, че президентът на Украйна е паднал в капана на държавния глава на САЩ Доналд Тръмп. Печелившият от ситуацията – и този път, е руският лидер Владимир Путин. \r\n \r\n Агенция „Фокус“ представя превод на материала с уточнението, че той отразява единствено позицията на автора Силви Кауфман. \r\n \r\nЗа някои европейци най-досадният момент в телефонния разговор на Доналд Тръмп с украинския президент от 25 юли бе не опитът на американския лидер да се намеси в чуждестранната правосъдна система за лични политически цели. Това, което прави лидерът на Белия дом, отдавна вече не изненадва никого. \r\nНе, най-вече те бяха разочаровани от сърдечността на младия колега на Тръмп Владимир Зеленски, който се опитваше да спечели благоволението на американския президент, като се преструваше, че той е спечелил изборите, вземайки пример от него; като твърдеше, че назначеният от него нов генерален прокурор „е сто процента мой човек\", както и като радостно се присъедини към атаките срещу Европа, които се превърнаха в една от запазените марки на Тръмп. \r\nМаските са свалени. Оказва се, че този популярен комик, този начинаещ реформатор, когото президентът на Франция Еманюел Макрон покани в Елисейския дворед още преди избирането му, се оказа пореден безгръбначен и неподготвен лидер, паднал в капана, заложен от Тръмп.  \r\nГерманският канцлер Ангела Меркел и Макрон проявиха благоразумие, отказвайки да коментират такъв нещастен обрат на събитията. Неофициално френските дипломати твърдят, че Париж продължава активно да подкрепя Зеленски, особено в светлината на американския скандал. Това, което ЕС има като залог в Украйна, е твърде важно, a Тръмп - с мръсните си трикове - може да секне усилията за реформиране на тази постсъветска държава. \r\nТози въпрос е по-важен от самия Зеленски. След събитията от 2014 г. корумпираният предшественик на Зеленски беше принуден да избяга в Русия. Украйна и 44-те милиона от нейните граждани станаха новата граница на демократична Европа. За да предотврати този успех, Русия на Путин анексира Крим и се намеси в Донбас.  \r\nПротивно на твърденията на Тръмп, Европейският съюз е много активен в Украйна и е много по-щедър от САЩ, подкрепяйки реформи в управлението, в икономиката и в гражданското общество. От 2014 г. насам европейските институции са отделили над 15 милиарда евро безвъзмездни средства и заеми, без да се брои помощта на страните-членки в рамките на междудържавните двустранни отношения. \r\nБрюксел подписа Споразумение за асоцииране с Киев. Ако Украйна успее да приведе нормите и правилата си в съответствие с европейските, в крайна сметка ще може да интегрира напълно своята икономика в единния европейски пазар. Благодарение на безвизовата система, приета през 2017 г., милиони украинци могат да пътуват до Европа и да работят там, главно в съседна Полша, изпращайки парични преводи у дома. В Консултативната мисия на ЕС в Украйна работят 300 души, които подпомагат реформирането на службите за сигурност на страната. \r\nНо по отношение на военната помощ, САЩ са основният партньор на Украйна. Ето защо отказът да се предостави ан Киев помощ в размер на 391 милиона долара, който администрацията на Тръмп разпореди това лято, може да се превърне в мощен лост за натиск върху Киев. В петгодишната война с Русия в Донбас, която отне 13 хиляди живота, американската подкрепа е от изключително значение. Военни експерти казват, че когато Пентагонът е предал „Джавелин“ на Украйна преди две години, руските танкове са изчезнали от територията й.  \r\nЕто защо, когато новият 41-годишен президент на Украйна се готви да се изправи срещу Путин, който управлява огромна Русия в продължение на 20 години, той най-малко иска основният доставчик на военна помощ да оттегли подкрепата за страната си.  \r\nТрябва да се отбележи, че цялата тази бъркотия с Тръмп започна в най-неподходящия момент за Зеленски. Той е начело на Украйна от четири месеца, но все още не е ясно какъв курс ще избере този новодошъл за своята страна. „Той е от друга планета\", коментира един европейски дипломат, следящ внимателно Зеленски. \r\nПо време на предизборната кампания Зеленски обеща да върне мира, да обедини страната и да се бори с корупцията. И уверено спечели изборите. Избирателите отчаяно искаха промяна и той стана тяхна олицетворение. Но политическата му програма беше толкова неясна, че анализаторите можеха само да спекулират. Те стигнаха до следното заключение: какъв ще бъде президентът Зеленски, ще определят от хора от неговия кръг, които в крайна сметка ще надделеят над него. \r\nЩе бъдат ли млади и честни реформатори онези, които дойдоха в неговото правителство и бяха подкрепени от новите членове на парламента? Приятелите му от детството и бивши колеги от филмовата компания? Или непоколебими олигарси, по-специално милиардера Игор Коломойски, чиято „Приватбанк“ беше национализирана преди три години, когато контролните финансови власти откриха, че от сметките му са изчезнали 5,5 милиарда долара? \r\nПобедителят в това състезание е интересен не само за украинските избиратели. Не по-малко отблизо всичко това се наблюдава от европейските партньори на Украйна и Международния валутен фонд, които създадоха голяма кредитна линия, за да помогнат на страната да възстанови икономиката си. Делегацията на МВФ посети Киев през септември, но остана без споразумение за нова програма за сътрудничество. Членовете му бяха силно впечатлени от амбициите на реформаторите, но те бяха предпазливи от невидимото присъствие на Коломойски. \r\nТози олигарх се завърна от доброволно изгнание веднага, след като неговото протеже Зеленски пое президентския пост през май. Сега той преговаря с правителството за „обезщетение\" от два милиарда долара за загубата на „Приватбанк“. Според чуждестранни експерти, за Зеленски тестът за политическа власт и зрялост ще бъде дали неговото правителство ще отстъпи или не на изискванията на олигарха. \r\nФренският президент Еманюел Макрон, който разчита на Зеленски с надеждата, че той ще промени коренно ситуацията, както и че ще се стреми към възобновяване и разширяване на диалога с Москва, призовава Украйна да даде нов тласък на мирните преговори с Русия за Донбас. \r\nИ тогава на сцената се появяват Доналд Тръмп, Руди Джулиани, Нанси Пелоси. Това е типично американска история, с изключение на факта, че Украйна е завлечена в тази мръсотия в противоречие с волята й. Вашингтон се радва на сцената с импийчмънта, но той може да има катастрофални последици за отношенията на САЩ с Украйна. Оставката на специалния представител за Украйна Кърт Волкър, когото украинците считаха за своя най-силен защитник в преговорите с Русия, се счита за тежък удар, особено след като Вашингтон отзова своя посланик Мери Йованович от Киев през май. \r\nОбразът на президента Зеленски сега е развенчан, но той ще трябва да изгради мостове с европейските съюзници. Макрон ще трябва да се адаптира към тази нова ситуация. И последно, но не и по важност… И печелившият от всичко това ... Владимир Путин. Съветникът по националната сигурност на бившия президент Джими Картър, Збигнев Бжежински, в книгата си „Голямата шахматна дъска\" от 1997 г. нарече независимостта Украйна „геополитическо ядро, тъй като самото й съществуване като независима държава помага да се трансформира Русия\". Бжежински добавя: „Без Украйна Русия престава да бъде Евразийска империя. Но ако Москва си възвърне властта над Украйна, Русия автоматично ще получи всички необходими условия, за да стане отново мощна империя“. \r\nДа, залозите все още са много големи. Но човек може само да гадае дали президентът Тръмп знае за това. \r\n*** \r\n \r\n Главният преговарящ на Северна Корея Ким Мьонг-ир пристигна в Стокхолм, за да поднови преговорите за денуклеаризация на работно ниво със САЩ този уикенд, пише корейското англоезично издание  Korea Herald . \r\nГлавният преговарящ на САЩ Стивън Бийгън също се очаква да пристигне в шведската столица. Северна Корея заяви по-рано, че двете страни ще имат предварителен контакт в петък, преди да проведат дискусии на работно ниво в събота. \r\nТова ще бъде първият кръг от официалните преговори, след като през февруари срещата на върха между президента на САЩ Доналд Тръмп и севернокорейския лидер Ким Чен-ун във Виетнам приключи без никакво споразумение. \r\nОчаква се двете страни да се съсредоточат върху намирането на обща позиция между исканията на САЩ за цялостната и проверима денуклеаризация на Северна Корея и исканията на Пхенян за облекчаване на санкциите и гаранции за сигурност. \r\nРазговорите ще се проведат само дни след като Северна Корея изстреля  балистична ракета, вероятно от подводница край източното ѝ крайбрежие в сряда. \r\nВъв Вашингтон Тръмп посочи, че преговорите ще продължат, както е планирано. \r\n\"Ще видим\", каза той пред репортери, когато го попитаха дали Северът е отишъл твърде далеч този път с изстрелването на балистична ракета. \"Те искат да говорят, а ние скоро ще говорим с тях. Ще видим.\" \r\nПреди да замине за Стокхолм, Ким Мьонг-ир заяви пред репортери, че е оптимист по отношение на резултата от преговорите. \r\n\"Тъй като американската страна изпрати нов сигнал, идвам с високи очаквания и оптимизъм\", каза той, без да уточнява какъв е новият сигнал. \r\nМиналия месец Тръмп предположи, че \"нов метод\" може да помогне за възобновяването на прекъснатите преговори.", "date": "2019.10.05", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/05/2705345/upravlyavashti-i-opozitsiya-v-spor-za-50-te-miliona-leva-za-meditsite-obzor.html", "text": "Управляващи и опозиция в спор за 50-те милиона лева за медиците. Темата започна на брифинг на БСП още в четвъртък. Тогава депутатът от „БСП за България“ проф. Георги Михайлов поиска ясен отговор защо 50-те млн. лв. за заплати на медиците са намалени на 6 млн. лв.  \r\nВъпросът продължи  лидерът на БСП Корнелия Нинова  в декларация от името на група в петък. „Г-н Борисов, защо излъгахте медицинските сестри - този път няма как да се скриете зад някой главанак, който ви организира преврат“, попита тя. \"Министър Ананиев да се оправдава казва премиера и той министъра напълно безсилен да замаже тази лъжа, прехвърля на Здравната каса отговорността. Само че членове на Надзорния съвет отрекоха\", каза още Нинова. По думите ѝ сме свидетели сме на поредица от лъжи от премиер през министър и накрая се вижда в какво състояние са нещата. „Скъпи здравни работници, не спирайте да търсите правата си. Не се страхувайте, исканията ви са справедливи. Болниците, лекарите, пациентите, имаме нужда от вас. Българското общество има нужда от вас. Сигурна съм, че в голямата си част то ви подкрепя. Ние ви подкрепяме и сме с вас\", изтъкна Нинова. Още след декларацията от парламентарната трибуна министър Кирил Ананиев отговори на Корнелия Нинова. Той посочи, че министър-председателят Бойко Борисов не е излъгал никого, нито той.  По-късно след обяд  министър-председателят Бойко Борисов  свика извънредна среща в Министерски съвет със медиците и министъра на здравеопазването. На брифинг след срещата министърът имаше възможността да обясни отново ситуацията. По думите му с бюджета за следващата година сме предвидили достатъчен ресурс за заплатите на медицинските специалисти. \"Слизаме при вас след среща с министър-председателя и финансовия министър. Срещата бе поискана лично от премиера и той в спешен порядък се върна от Варна, за да изслуша всичките заинтересовани страни, които са свързани с така нареченото разследване в последните няколко дена за 50-те млн. лв., които правителството отпусна през април. Аз вече няколко пъти имах възможността да разясня какъв е точно случаят, но ще се опитам още веднъж да кажа каква е точно ситуацията. През месец март Министерски съвет приема постановление, с което увеличава бюджета на Министерство на здравеопазването с 30 млн. лв., с които се финансират дейности извън задължителното здравно осигуряване. Идеята на това постановление беше през дейността, която извършват лечебните заведения, извън задължителното здравно осигуряване, да се осигури ресурс в болниците и оттам да се създаде възможност да се увеличат заплатите в лечебните заведения и в това число заплатите на професионалистите по здравни грижи. Протестът на медицинските сестри продължи. През цялото време ние сме искали наистина да помогнем на медицинските сестри поради това, че техните заплати наистина са ниски. Един месец по-късно Министерски съвет реши да отпусне до 50 млн. лв. допълнително, които отново да минат през наредба 3. След това ние събрахме необходимата информация от лечебните заведения и се установи, че за да бъде допустима държавната помощ, могат да се предоставят единствено и само 6 млн. лв.\", заяви още Ананиев. По думите му, ако това се случи, ще се информира ЕК и могат да произтекат неприятни неща за страната. \"В резултат на което Министерски съвет намали тези средства от до 50 млн. лв., на 6 млн. лв. Но правителството искаше да осигури необходимия ресурс и затова преценихме заедно с НЗОК, заедно с нашите партньори от БЛС, че това може да стане през бюджета на НЗОК, на базата на извършена дейност и взехме решение страните, които участват и подписват националния рамков договор да изменим цените на клиничните пътеки, като ги увеличим и осигурим необходимия ресурс. Увеличението на цените клиничните пътеки е свързано не само с това, че трябва да се осигурят тези средства, но и поради факта, че много от тях бяха недооценени\", допълни още министърът. От своя страна  управителят на НЗОК д-р Дечо Дечев  потвърди, че 50 млн. лв. са влезли допълнително в системата. \"Понеже темата на последните дни е само за тези 50 млн. лв., от името на Касата и на управителя на НЗОК мога да потвърдя, че 50 млн. лв. са влезли допълнително в системата на здравеопазването под формата, че сме изпълнили решението на Надзора, а именно гласуваното увеличение по над 120 клинични пътеки, на обща сума 50 млн. лв. да бъде пуснато в действие, считано от 1 юли. Така че потвърждавам, че това е станало\", допълни още д-р Дечев. \r\nДеница КИТАНОВА", "date": "2019.10.05", "title": "Управляващи и опозиция в спор за 50-те милиона лева за медиците (ОБЗОР)"}
{"url": "http://www.focus-news.net/news/2019/10/05/2705343/daily-express-razdelenie-v-es-frantsiya-i-holandiya-sa-protiv-razshiryavane.html", "text": "Франция и Холандия са най-силните противници на идеята държавите от Западните Балкани (Македония и Албания) да се присъединят към ЕС през следващите години заради историята на корупцията и организираната престъпност в региона, пише британският вестник  Daily Express . \r\nХага и Париж се опасяват, че двете държави не са направили достатъчно, за да намалят корупцията преди започването на процеса на присъединяване. Длъжностни лица и дипломати смятат, че престъпниците, които понастоящем действат в Албания и Македония, ще се опитат да злоупотребяват с единния пазар на ЕС, когато е договорен достъп. \r\nТе са обезпокоени, че съществуващите проблеми с нарушителите на правила Румъния и Унгария вероятно ще обхванат и новите членове. \r\nЛидерите на ЕС Жан-Клод Юнкер, Доналд Туск и Давид-Мария  Сасоли, както и Урсула фон дер Лейен, която ще поеме Европейската комисия следващия месец, заявиха, че преговорите за присъединяване трябва да започнат „не по-късно“ от този месец. \r\nВ съвместно писмо те написаха: „Вярваме, че сега е моментът за започване на преговори за присъединяване с двете страни.“ \r\nТе добавиха: „През юни се съгласихме да постигнем ясно и съществено решение относно започването на преговорите за присъединяване със Северна Македония и Албания не по-късно от октомври 2019 г.“ \r\nФранция е начело на малцинство от страни от ЕС, които се надяват да се сложи край на преговорите през следващите седмици. \r\nСпоред европейски източници Париж твърди, че Брюксел трябва да бъде по-фокусиран върху реформите сред съществуващите членове, преди да реши да увеличи редиците си. \r\nПояви се напрежение между Германия, Франция и Холандия тази седмица, когато Бундестагът гласува за начало на преговорите за присъединяване. \r\nПариж и Хага вече няма да могат да използват Берлин за прикритие, като спорът заплашва да избухне на срещата на върха на Европейския съвет този месец.  \r\nВъпреки противопоставянето, Македония е \"много оптимистично настроена\" по отношение на шансовете си за преговори с ЕС. \r\nРадмила Шекеринска, вицепремиерът на страната, заяви, че шансовете са „големи“, но предупреди, че все още може да има още едно разочарование, което „ще даде шанс на автократи и популисти“. \r\n\"Ние сме големи оптимисти и сме много амбициозни\", каза тя пред AFP. „Не очакваме членство утре.Това, което очакваме, е да започнем трудния и предизвикателен процес на присъединяване.“ \r\nСтраните на ЕС се съгласиха преди повече от година, че преговорите трябва да започнат, но през юни те отложиха вземането на официално решение за октомври. \r\nУнгария, Полша, Словакия и Чехия заявиха, че Сърбия трябва да се присъедини към блока. Полският премиер Анджей Дуда каза: \"Ние сме задължени да обясним на други страни-членки на ЕС, че продължаването на разширяването е в интерес на всички нас.\" \r\nТой добави: \"Ние знаем за предизвикателствата, пред които са изправени страните, които искат да станат членове на ЕС, и подкрепяме Сърбия по нейния европейски път.\" \r\nУнгарският президент Янош Аддер заяви, че Сърбия трябва да стане държава-членка възможно най-скоро. Той каза: \"Стабилността на Балканите е в интерес на ЕС. Ако Сърбия отговаря на условията за членство, ЕС трябва да бъде разширен.\" \r\n \r\n  Юлиян Марков", "date": "2019.10.05", "title": "Daily Express: Разделение в ЕС – Франция и Холандия са против разширяване"}
{"url": "http://www.focus-news.net/news/2019/10/05/2705545/greek-reporter-protesti-na-komunisti-i-anarhisti-saprovodiha-vizitata-na-mayk-pompeo-v-atina.html", "text": "Протести на комунисти и анархисти съпроводиха визитата на Майк Помпео в Атина, където той пристигна, за да подпише Протокол за изменение на Споразумението за сътрудничество в областта на отбраната между САЩ и Гърция, пише гръцкото англоезично издание  Greek Reporter . \r\nМитингът започна на площад “Синтагма” и протестиращите тръгнаха към посолството на САЩ, където подпалиха знамената на САЩ и НАТО, докато скандираха лозунги срещу САЩ, НАТО и Помпео. \r\nПо-рано група демонстранти изцапаха с боя статуята на Хари Труман . Полицията реагира със сълзотворен газ, а някои демонстранти нападнаха полицията. Имаше леки сблъсъци между силите на реда и протестиращите, но няма съобщения за ранени или арестувани. \r\nОсновната част от демонстранти принадлежеше на Гръцката комунистическа партия (ГКП)като и други леви и анархистки групировки взеха участие в митинга. \r\nПо-рано генералният секретар на ГКП Димитрис Куцумбас направи следното изявление: \r\n„Подписването на новото споразумение между Гърция и САЩ и удължаването на престоя и разширяването на американските военни бази в Гърция, само създават още по-голяма несигурност за гръцкия народ, ще дестабилизират още повече региона, ще доведат до по-голямо участие на Гърция в интервенции, в мисии в чужбина и в империалистически войни, и затова днес ние казваме силно „Не“ на всички това. Продължаваме борбата, продължаваме съпротивата.“ \r\n \r\n  Юлиян Марков", "date": "2019.10.05", "title": "Greek Reporter: Протести на комунисти и анархисти съпроводиха визитата на Майк Помпео в Атина"}
{"url": "http://www.focus-news.net/news/2019/10/05/2705344/normalna-e-valezhnata-obstanovka-v-stranata-obzor.html", "text": "Нормална е валежната обстановка в страната въпреки обявените оранжев код за обилен валеж с гръмотевици за 8 области и жълт код за обилни валежи за 17 области. Предупреждението от втора степен на опасност е в сила за областите Кърджали, Хасково, Ямбол, Бургас, Сливен, Шумен, Варна и Добрич. Жълтият код е в сила за областите Благоевград, Пазарджик, Смолян, Пловдив, Силистра, Разград, Русе, Търговище, Велико Търново, Стара Загора, Габрово, Плевен, Ловеч, София-област, София, Перник и Кюстендил. През страната преминава добре изразен студен атмосферен фронт, като има условия и за градушки. \r\nПо данни на директора на Дирекция „Аварийна помощ и превенция“ към Столична община Красимир Димитров в столицата няма сигнали за запушени шахти и проблеми с градския транспорт във връзка с дъжда. Направени са обходи на основните булеварди и подлези в града и няма констатирани проблеми. \r\nПо-значителни валежи има предимно в Централна и Източна България, като се очаква те да продължат и през нощта. Значителни количества се очакват в източната част на страната от порядъка на 50 - 60 литра на квадратен метър. \r\nПроливен дъжд с гръмотевици валя в  област Смолян . Валежът доведе до предпоставки за образуването на аквапланинг по пътищата в областта. Според зам. областния управител Андриян Петров обстановката в областта е нормална. Язовирите и реките имат достатъчно свободни обеми, а техните нива се следят постоянно. \r\nВ  област Кърджали  се очакват интензивни валежи. По този повод са проверени нивата на язовирите и са констатирани достатъчни свободни обеми, които да поемат количествата дъждовна вода. Обстановката в областта е нормална. \r\nНай-голямото количество валежи от дъжд в страната е регистрирано в област Бургас - 28 л/кв. м. В Кърджали е регистрирано количество от 22 л/кв. м, в Сливен - 21 л/кв. м, Карнобат и Хасково - 20 л/кв. м, в Стара Загора - 16 л/кв. м. \r\nГрадушка е регистрирана в района на Ахтопол. Тя е била с размера на грахово зърно. На връх Мусала е валял сняг.", "date": "2019.10.05", "title": "Нормална е валежната обстановка в страната (ОБЗОР)"}
{"url": "http://www.focus-news.net/news/2019/10/05/2705346/energiyna-i-gradska-kibersigurnost-diskutiraha-institutsii-i-voenni-obzor.html", "text": "Темата за киберсигурността е пряко свързана с националната сигурност на всяка една страна. Това заяви министърът на енергетиката Теменужка Петкова по време на конференцията на тема „Енергийна и градска киберсигурност, България 2019“. Петкова коментира, че тема е пряко свързана със сигурността на всеки един сектор от държавното управление. По думите ѝ много отдавна въпросът за киберсигурността е напуснал националните границите и е тема, която има международен характер. Тя подчерта ролята на българския еврокомисар Мария Габриел за това, че е поставила във фокуса на вниманието тази тема. Енергийният министър добави, че в началото на 2019 г. Европейския парламент и Съвета на Европа приеха програмата „Цифрова Европа“. Тази програма предвижда да влезе в 2021 г. предвидени са 9 млрд. като финансов ресурс. В това отношение 2 млрд. са предвидените ресурси за киберсигурност. Според Петкова когато темите за енергетиката и киберсигурността са пряко свързани. Тя припомни колко важен сектор е енергетиката за икономиката на една страна. По думите ѝ това е секторът, който засяга всеки един от нас като потребител и като бизнес. Според нея това е секторът, който е пряко свързан и с националната сигурност на страната. Министър Петкова посочи, че всеки един проблем по отношение на киберсигурността в енергийния сектор може да доведе до много сериозни рискове по отношение на държавата, по отношение на нейното икономическо и социално развитие. „Ето защо ние в енергетиката гледаме изключително отговорно на темата свързана с киберсигурността“, посочи тя. По думите ѝ Министерство на енергетиката е един от 4-те ведомствени центрове в нашата страна, които са определени като компетентен орган по отношение на мрежовата и информационна сигурност. Тя добави, че в рамките на Министерството са разработени поредица от мерки, които да дадат възможност да се осъществява координацията между всички предприятия в тази изключително важна сфера, каквато е киберсигурността. Петкова благодари на домакина на това събитие - Военната академия, за прекрасното сътрудничество. Министърът коментира, че знанията и опита, който придобиват служителите в енергийния сектор, е безценен. \r\nБългарският еврокомисар Мария Габриел заяви във видеообръщение по време на срещата, че е важно темата за киберсигурността да се държи високо в дневния ред, защото цифровата трансформация носи много ползи за бизнеса и гражданите, работи със себе си и редица предизвикателства. Габриел поздрави организаторите на събитието за провеждането на днешния форум като припомни, че самата тя е била патрон на миналогодишното му издание. Тя коментира, че форумът е показателен за огромното значение на киберсигурността, за енергетиката и функционирането на градовете. Еврокомисарят заяви, че умението да се защитим срещу кибератаките до голяма степен ще провери доколко можем да се доверим на новото поколение, цифрово управляване на услуги. Тя обясни още, че регионалната свързаност, по-добре функциониращият пазар за енергетика, изследванията и иновациите всичко това също е от ключово значение, за да успеем. За тази цел ще ни трябва все по-голямо използване на технологии като изкуствен интелект и именно тук кръгът се затваря. По думите ѝ такава цифрова трансформация на нашите енергийни системи задължително трябва да бъде придружена от подходящите мерки за киберсигурност. Габриел коментира приетият наскоро от комисията пакет „Чиста енергия за всички европейци“, който има допълнителен акцент върху киберсигурността. По-конкретно новият регламент от 2019 г. за готовността за справяне с рискове в рамките на енергийния сектор иска държавите членки да разработят национални планове за такава готовност и да координират своята подготовка на регионално равнище, включително и мерки за справяне с кибератаки. По думите ѝ целта на този регламент е да помогне на държавите членки, особено на по-малките енергийни оператори, които могат да бъдат сред слабите звена. Тя добави, че са постигнати и други значими резултати с цел подобряване на общата способност на киберсигурност и устойчивост.  \r\nДимитър Бойчев, член на комисията по енергетика в Народното събрание, коментира, че темата за киберсигурността за в бъдеще ще става една от най-важните теми, защото сме свидетели на опитите за намеса в нашата киберсигурност. Той допълни, че темата е извън нашите граници и вече е глобална, за това все по-важна ще става тази тема. Бойчев посочи, че Комисията по енергетика в Народното събрание винаги са отворени да участват в такива дебати и винаги ще ги подкрепят, защото осъзнават важността на тази тема. Бойчев посочи, че от страна на комисията са готови да използват експертизата на хората, които наистина са вещи в тази тема. „Отворени сме, ако има нужда, да водим дебати за промяна на законодателството, за това, че винаги може да се разчита на нас, винаги ще участваме в дебатите, винаги ще се възползваме от експертизата на специалистите и ще продължим да си сътрудничим“, каза още той.  \r\nДомакинът на събитието ген. Груди Ангелов заяви, че хората, които се занимават с киберсигурност, би трябвало да познават и системата за национална сигурност, за да могат ефективно да влияят за нейното осигуряване в интернет пространството от атаки. Той коментира, че в системата за национална сигурност мястото на енергетиката в нея и връзките ѝ с другите елементи на системата би подпомогнало ефективното предпазване на тези елементи. По думите му съвременният свят поставя много нови предизвикателства пред сигурността както сега.  \r\nВиолета СИМЕОНОВА", "date": "2019.10.05", "title": "Енергийна и градска киберсигурност дискутираха институции и военни (ОБЗОР)"}
{"url": "http://www.focus-news.net/news/2019/10/05/2705349/tass-poslanikat-na-rusiya-v-sarbiya-nareche-potiskashta-realnost-stremezha-kosovo-da-bade-prevarnato-v-platsdarm-na-nato.html", "text": "Посланикът на Русия в Сърбия Александър Боцан-Харченко нарече „потискаща реалност“ стремежа Косово да бъде превърнато в плацдарм на НАТО, коментирайки изявления на министъра на отбраната на САЩ Марк Еспър по време на изслушване относно кандидатурата му в Сената през юли 2019 г., става ясно от изявление на руското посолство в Белград, цитирано от  TACC . \r\n\"Как на американските колеги досега не им омръзна да повтарят едни и същи митове за \"пагубното влияние\" на Русия и \"полезната роля\" на НАТО в региона на Балканите, когато пълният им провал отдавна е очевиден за всички? Свикнали сме да водим конкретен разговор, моля, дайте примери, в коя страна, която скоро се присъедини към НАТО, ситуацията драстично се промени към по-добро (включително в областта на борбата с корупцията и организираната престъпност), в резултат на присъединяването на коя страна самият съюз се засили многократно? В тази връзка е и неочакваната посока на мисълта на Марк Еспър, че мандатът на мисията на Силите за Косово (КФОР), който всъщност се определя от Съвета за сигурност на ООН,  включва противодействие срещу Русия (постоянен член на Съвета за сигурност на ООН), въпреки че може би е бил подготвен някакъв неизвестен мандат за мисията в рамките не на международното право и Хартата на ООН, а в рамките на „порядъка, основан на правила“. Надявам се, че това е несполучлива шега на Марк Еспър, но желанието да да бъде превърнато Косово в плацдарм на НАТО с най-голямата база „Бондстил“ е потискаща и никак не смешна реалност“, цитира думите на посланика пресслужбата на дипломатическата мисия. \r\nРуският дипломат отбеляза също, че „Москва винаги ще се стреми да повиши авторитета си на Балканите, да развива диалог и взаимноизгодно сътрудничество в най-различни формати“. „Но в това желание няма и никога няма да има задача да действа в региона в ущърб на другите, както се казва, „да се сдружим срещу някого“, подчерта той. \r\n \r\n  Юлиян Марков \r\n***", "date": "2019.10.05", "title": "ТАСС: Посланикът на Русия в Сърбия нарече „потискаща реалност“ стремежа Косово да бъде превърнато в плацдарм на НАТО"}
{"url": "http://www.focus-news.net/news/2019/10/05/2705530/rt-rusiya-dvete-razkloneniya-na-turski-potok-shte-badat-gotovi-do-kraya-na-godinata.html", "text": "И двете разклонения на газопровода \"Турски поток\" за доставки до Турция и европейските страни през България ще бъдат пуснати в експлоатация преди края на тази година, заяви Дмитрий Хандога, заместник-началник на отдела за външна икономическа дейност на \"Газпром\", цитиран от руския телевизионен канал  Russia Today \r\nВ същото време Хандога пренасочи към българската страна въпроса дали страната до този момент ще е готова да получи газ от \"Турски поток\". \r\n\"Ще бъдем готови да ги снабдяваме с газ... Ако българите са готови да получат газ, съответно, ще има газ за тях\", заяви представителят на \"Газпром\". \r\nПо-рано руският президент Владимир Путин обяви, че няма политически мотив в проектите „Северен поток 2“ и „Турски поток“. \r\nПрез септември Върховният съд на България отстрани препятствието за получаване на газ от \"Турски поток\", припомня телевизионният канал. \r\n \r\n  Юлиян Марков", "date": "2019.10.05", "title": "RT (Русия): Двете разклонения на „Турски поток“ ще бъдат готови до края на годината"}
{"url": "http://www.focus-news.net/news/2019/10/05/2705350/zoran-zaev-chlenstvoto-v-nato-e-postigane-na-istoricheska-tsel.html", "text": "САЩ са доказан приятел и поддръжник на Северна Македония. Посещението на държавния секретар Майк Помпео е ясен сигнал за подкрепата на САЩ за страната ни, нашата евроатлантическа интеграция и потвърждение, че продължаваме да задълбочаваме двустранното сътрудничество, заяви премиерът Зоран Заев на съвместна пресконференция в Охрид с държавния секретар на САЩ Майк Помпео, цитиран от македонския телевизионен канал  “24 Вести“ . \r\n„Северна Македония е отдаден стратегически партньор на САЩ. Американският народ е приятел на македонския народ и на всички етноси, живеещи в страната ни. Имаме политически и исторически причини да поддържаме и укрепваме приятелството си. Някои от тях са нашите общи ангажименти и ценности в областта на сигурността, свободата и демократичния просперитет в региона и съвместните дейности в борбата срещу тероризма и други заплахи за мира по целия свят. Готови сме с още по-интензивни темпове да участваме във всички глобални инициативи, които се противопоставят на дезинформацията и заплахите за демокрацията“, каза Заев. \r\nТой подчерта, че с очакваното пълноправно членство в НАТО, приносът на страната в тази посока ще получи силен тласък и ново измерение. \r\n„Членството в НАТО е наше суверенно решение, което има силна междупартийна подкрепа и междуетнически консенсус. За нас това е постигане на историческа цел. Това е от голяма полза не само за страната ни, но и за укрепването на свободата и демократичния просперитет на целия регион\", каза Заев. \r\nТой посочи, че досега протоколът за членство в НАТО е ратифициран от 22 държави-членки и се очаква пълноправно членство в Алианса в близко бъдеще. \r\n„Искам да благодаря на САЩ за недвусмислената подкрепа за членството ни в НАТО и за очакваните скоро добри новини, че протоколът ще бъде ратифициран и там. Междувременно сме напълно готови да приемем задълженията на членството си. Имаме силна политическа воля бюджетът за отбрана да е 2% от БВП и не по-късно от 2024 г., ако не и по-рано“, каза Заев. \r\nСлед десет дни, каза премиерът, очакваме новините от Брюксел за започване на  преговори за членство в ЕС. Това ще окаже силно положително въздействие върху целия регион и ще означава награда за напредъка и политическата смелост. \r\n \r\n  Юлиян Марков", "date": "2019.10.05", "title": "Зоран Заев: Членството в НАТО е постигане на  историческа цел"}
{"url": "http://www.focus-news.net/news/2019/10/05/2705540/predstoyashti-mezhdunarodni-sabitiya-za-6-oktomvri-agentsiya-fokus.html", "text": "*** \r\n  Предсрочни парламентарни избори \r\n \r\n*** \r\n  Парламентарни избори \r\n \r\n*** \r\n  Визита на германския президент в Грузия \r\n \r\n*** \r\n  Протест срещу специалния статут на контролираните от сепаратисти райони в Украйна \r\n \r\n*** \r\n  Парламентарни избори", "date": "2019.10.05", "title": "Предстоящи международни събития за 6 октомври (Агенция \"Фокус\")"}
{"url": "http://www.focus-news.net/news/2019/10/05/2705348/ot-sreshtata-pendarovski-pompeo-makedoniya-shte-prodalzhi-tyasnoto-satrudnichestvo-sas-sasht.html", "text": "b> Охрид.  Президентът на Македония Стево Пендаровски във \"Вила Биляна\" в Охрид прие държавния секретар на САЩ Майк Помпео, съобщиха от кабинета на президента, цитирани от скопското електронно издание  Press 24 . \r\nПендаровски заяви, че посещението на държавния секретар на САЩ Помпео в изключително важен за страната период е потвърждение на приятелството между САЩ и Северна Македония, основано на споделени ценности за мир, свобода и демокрация. \r\n„САЩ са нашият стратегически партньор след независимостта ни. Подкрепата на САЩ е от решаващо значение за реформата в отбраната и трансформацията на нашата армия, за да отговори на критериите за членство в НАТО. Чрез програмите за развитие САЩ ни помогнаха да укрепим институциите, върховенството на закона, да проведем съдебната реформа, да укрепим гражданския сектор и медиите, както и да подкрепим благоприятен бизнес климат за търговия между двете страни \", каза президентът. \r\nПрезидентът Пендаровски благодари за постоянната подкрепа на САЩ във време, когато страната решава сложни проблеми на вътрешната стабилност, както и постигането на компромис по време на дългогодишния спор за името с Гърция в духа на добросъседските отношения и регионалното сътрудничество. \r\n„Северна Македония ще продължи да работи в тясно сътрудничество със САЩ. Считам, че в следващия период, в който Северна Македония трябва да стане 30-тата страна-член на НАТО и да започне преговори за присъединяване към Европейския съюз е необходима засилена подкрепа от страна на САЩ, \"каза президентът Пендаровски. \r\nДържавният секретар на САЩ  Майк Помпео благодари за топлото посрещане в Северна Македония, която посещава като част от посещението си в Италия, Черна гора и Гърция. Той повтори, че подкрепата на САЩ за задълбочаване на приятелството между двете страни ще продължи и в бъдеще, което е важно не само за Република Северна Македония, но и за стабилността и сигурността на целия регион. \r\n \r\n  Юлиян Марков", "date": "2019.10.05", "title": "От срещата Пендаровски – Помпео: Македония ще продължи тясното сътрудничество със САЩ"}
{"url": "http://www.focus-news.net/news/2019/10/05/2705352/irlandskiyat-premier-irlandiya-shte-obsadi-otlagane-na-brekzit-ako-velikobritaniya-poiska-takova.html", "text": "Ирландският премиер Лео Варадкар заяви, че ако Великобритания отправи искане за отлагане  Брекзит, страната ще го обмисли, добавяйки, че е за предпочитане удължаване на срока, отколкото Великобритания да напусне ЕС без споразумение, предава  Reuters . \r\nВВС съобщи по-рано през деня, че британският премиер Борис Джонсън ще изпрати писмо до Европейския съюз с искане за отлагане на Брекзит, ако не е договорено споразумение за оттеглянето на страната от ЕС до 19 октомври. \r\n\"Предпочитанието ми е да постигнем съгласие и да имаме споразумение до средата на октомври\", каза Варадкар по време на среща с датския премиер Мете Фредериксен в Копенхаген. \r\n„Но ако правителството на Обединеното кралство отправи искане за отлагане, разбира се, че бихме го разгледали. Но мисля, че повечето държави от ЕС наистина биха го разгледали само по уважителна причина и тази причина би трябвало да бъде представена. Но със сигурност отлагането е за предпочитане от Брекзит без споразумение,“ каза той. \r\nВарадкар каза още, че споразумението за Брекзит, договорено с бившия премиер Тереза Мей, позволява проверките да се извършват на пристанища и летища, а не на сухопътната граница. \r\n„Трудностите при предложението на Джонсън са, че се създават две граници - проверки на пристанищата и летищата, а също и близо до сухопътната граница“, каза Варадкар. \r\n„Мисля, че трябва да изминем много дълъг път, преди да успеем да подкрепим споразумение, което всъщност получава подкрепата на хората от Северна Ирландия и от Република Ирландия“, каза той. \r\n \r\n  Юлиян Марков", "date": "2019.10.05", "title": "Ирландският премиер: Ирландия ще обсъди отлагане на Брекзит, ако Великобритания поиска такова"}
{"url": "http://www.focus-news.net/news/2019/10/05/2705354/darzhavniyat-departament-na-sasht-amerikansko-gratskite-otnosheniya-sa-v-istoricheski-nay-visoka-tochka.html", "text": "Американско-гръцките отношения са в „исторически най-висока точка“, се казва в изявление на Държавния департамента на САЩ, цитирано от електронното издание на атинския вестник  Kathimerini . \r\nСъединените щати и Гърция работят заедно в Източното Средиземноморие за разширяване на регионалното сътрудничество, включително чрез обединението „3 + 1“ с Гърция, Кипър и Израел, съобщи Държавният департамент в петък, след като ръководителят на ведомството Майк Помпео започна своето двудневно посещение в Атина. \r\nДържавният департамент заяви, че двустранните отношения са в \"исторически висока точка\" и двете страни инвестират в бъдещето на Източното Средиземноморие и на Балканите, включително като възстановяват Солун като \"порта на Балканите за инвестиции и търговия\". \r\nОтносно актуализираното Споразумение за взаимно сътрудничество в областта на отбраната, което ще бъде подписано от Помпео и гръцкия му колега Никос Дендиас, в изявлението се казва, че то ще даде възможност на двете страни да разширят двустранните дейности в Лариса, Стефановикио и Александруполис и да поддържат по-голяма активност при военноморските дейности в Суда Бей. \r\nДържавният департамент каза също, че енергийната сигурност е \"основополагаща\" за икономическата сигурност, политическата сигурност и суверенитета, и че Гърция помага да се доведат нови енергийни източници в Европа чрез скорошното завършване на Трансадриатическия газопровод. \r\nОбемът на втечнен природен газ, пристигащ в Гърция, се е удвоил през последната година и скоро ще замени Русия като най-големият доставчик на газ в Гърция, се подчертава в изявлението. \r\n \r\n  Юлиян Марков", "date": "2019.10.05", "title": "Държавният департамент на САЩ: Американско-гръцките отношения са в „исторически най-висока точка“"}
{"url": "http://www.focus-news.net/news/2019/10/05/2705356/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Решението на ЕС да не преговаря с Великобритания през уикенда, намерението на Рори Стюарт да се кандидатира за кмет на Лондон като независим, след като напусна Консервативната партия и разделението в ЕС за започване на преговори с Македония и Албания са сред темите на британския печат \r\n*** \r\n \r\n Плановете на Борис Джонсън за Брекзит изглежда са пред провал, след като Европейската комисия заяви, че няма основания да се приеме искане от Обединеното кралство за интензивни преговори през уикенда две седмици преди срещата на върха на ЕС, пише британският вестник  The Guardian . \r\nИзточници от ЕС заявиха, че няма основа за подобни дискусии, предвид настояването на британския премиер да има митническа граница на остров Ирландия. \r\nГлавният преговарящ на кабинета на Джонсън Дейвид Фрост, заедно с екип от десет британски служители, не успяха да убедят колегите си от ЕС в Брюксел в петък, че той има мандат от Даунинг Стрийт да направи компромис с вижданите от ЕС основни недостатъци в предложенията на правителството на Обединеното кралство. \r\nФрост се опитва да спаси предложената сделка на британския премиер, след като тя беше силно критикувана. Главният преговарящ на ЕС Мишел Барние каза на дипломатите в четвъртък вечерта, че британците трябва да \"изменят фундаментално своята позиция\". \r\nГоворител на Европейската комисия каза: „За днес приключихме дискусиите с Великобритания. Ние дадохме първоначалната си реакция на предложенията на Обединеното кралство и зададохме много въпроси относно правния текст. \r\n„Ще се срещнем отново в понеделник, за да дадем още една възможност на Великобритания да представи подробно своите предложения.“ Говорителят добави, че предложенията не „дават основа за сключване на споразумение“. \r\nОфициален представител на ЕС каза: „Обединеното кралство често моли за срещи, за да продължи процеса; съгласни сме, че не трябва да оставяме „нито един камък необърнат“. Няма обаче нищо полезно, което би могло да се направи този уикенд \" \r\nВисокопоставен дипломат на ЕС каза: „Ако проведем разговори през уикенда, ще изглежда, че това са действителни преговори. Истината е, че все още сме далеч от това. Трябва бързо да разберем дали има възможност за преодоляване на тези различия. \" \r\nБрюксел осъзнава опасността Даунинг Стрийт да играе „игра на обвиняване“ и ЕС може да бъде разглеждан като непреклонен при отхвърлянето на възможността за преговори през уикенда. \r\nГоворител на правителството на Обединеното кралство каза: „Ние направихме значителна оферта тази седмица. Нашите предложения представляват справедлив и разумен компромис. Искаме сделка и разговорите продължават в понеделник въз основа на нашето предложение. Всички обаче трябва да разберат, че няма път към сделка, без да се смени предпазния механизъм. Ако ЕС също иска сделка, те трябва да признаят това и да работят с нас в темпо, за да постигнат нова сделка. \" \r\nОбединеното кралство предложи Северна Ирландия да напусне митническата територия на ЕС с останалата част от Обединеното кралство на 31 октомври, но да остане в единния пазар на стоки. \r\nГоворейки в Дания, ирландският премиер Лео Варадкар заяви, че планът няма подкрепата на хората от Северна Ирландия и Република Ирландия. \r\n*** \r\n \r\n Бившият претендент за лидер на Консервативната партия Рори Стюарт обяви, че няма да се кандидатира за депутат на следващите избори, за да се състезава като независим кандидат за кмет на Лондон, пише британският вестник  The Independent . \r\nБившият министър на международното развитие изрази своята тъга от решението си да се откаже като депутат от своя избирателен район, само три месеца след като изненадващо се яви в състезанието за лидер на партията. \r\nТой обяви намерението си да се състезава със Садик Хан на изборите за кмет на Лондон през следващата година. \r\nРори Стюарт призова за прекратяване на „задушаващата прегръдка на нашата умираща партийна политика“ и се закле да се противопостави на „взаимните обиди ... мързеливи навици, наполовина подготвени идеи и безсмислени компромиси“ със сегашната система. \r\nСтюарт обеща на лондончани, че ще започне пешеходна обиколка на всички 32 района в града, за да се срещне с хората и да изслуша техните притеснения. \r\nДопитване за неговата кампания показва, че той вече е на второ място с Шаун Бейли - кандидатът на Торите, зад действащия кмет Садик Хан, според Evening Standard. \r\nТой стана вторият претендент за лидерството, който напусна партията, след като противникът на Брекзит без споразумение Сам Гимах отиде при либералдемократите миналия месец. \r\nНеговото напускане беше определено  като „последно причастие“ за умерения консерватизъм при Борис Джонсън и идва след оставките на Амбър Ръд и Рут Дейвидсън, бившият лидер на шотландските Тори. \r\nТвърд опонент на Брекзит без споразумение, Стюарт беше сред 21-те бунтовници от Тори, които подкрепиха промяната на дневния ред на парламента, за да се приеме закон, който не позволява на премиера да изведе Великобритания от ЕС без постигане на споразумение с ЕС. \r\n*** \r\n \r\n Франция и Холандия са най-силните противници на идеята държавите от Западните Балкани (Македония и Албания) да се присъединят към ЕС през следващите години заради историята на корупцията и организираната престъпност в региона, пише британският вестник  Daily Express . \r\nХага и Париж се опасяват, че двете държави не са направили достатъчно, за да намалят корупцията преди започването на процеса на присъединяване. Длъжностни лица и дипломати смятат, че престъпниците, които понастоящем действат в Албания и Македония, ще се опитат да злоупотребяват с единния пазар на ЕС, когато е договорен достъп. \r\nТе са обезпокоени, че съществуващите проблеми с нарушителите на правила Румъния и Унгария вероятно ще обхванат и новите членове. \r\nЛидерите на ЕС Жан-Клод Юнкер, Доналд Туск и Давид-Мария  Сасоли, както и Урсула фон дер Лейен, която ще поеме Европейската комисия следващия месец, заявиха, че преговорите за присъединяване трябва да започнат „не по-късно“ от този месец. \r\nВ съвместно писмо те написаха: „Вярваме, че сега е моментът за започване на преговори за присъединяване с двете страни.“ \r\nТе добавиха: „През юни се съгласихме да постигнем ясно и съществено решение относно започването на преговорите за присъединяване със Северна Македония и Албания не по-късно от октомври 2019 г.“ \r\nФранция е начело на малцинство от страни от ЕС, които се надяват да се сложи край на преговорите през следващите седмици. \r\nСпоред европейски източници Париж твърди, че Брюксел трябва да бъде по-фокусиран върху реформите сред съществуващите членове, преди да реши да увеличи редиците си. \r\nПояви се напрежение между Германия, Франция и Холандия тази седмица, когато Бундестагът гласува за начало на преговорите за присъединяване. \r\nПариж и Хага вече няма да могат да използват Берлин за прикритие, като спорът заплашва да избухне на срещата на върха на Европейския съвет този месец.  \r\nВъпреки противопоставянето, Македония е \"много оптимистично настроена\" по отношение на шансовете си за преговори с ЕС. \r\nРадмила Шекеринска, вицепремиерът на страната, заяви, че шансовете са „големи“, но предупреди, че все още може да има още едно разочарование, което „ще даде шанс на автократи и популисти“. \r\n\"Ние сме големи оптимисти и сме много амбициозни\", каза тя пред AFP. „Не очакваме членство утре.Това, което очакваме, е да започнем трудния и предизвикателен процес на присъединяване.“ \r\nСтраните на ЕС се съгласиха преди повече от година, че преговорите трябва да започнат, но през юни те отложиха вземането на официално решение за октомври. \r\nУнгария, Полша, Словакия и Чехия заявиха, че Сърбия трябва да се присъедини към блока. Полският премиер Анджей Дуда каза: \"Ние сме задължени да обясним на други страни-членки на ЕС, че продължаването на разширяването е в интерес на всички нас.\" \r\nТой добави: \"Ние знаем за предизвикателствата, пред които са изправени страните, които искат да станат членове на ЕС, и подкрепяме Сърбия по нейния европейски път.\" \r\nУнгарският президент Янош Аддер заяви, че Сърбия трябва да стане държава-членка възможно най-скоро. Той каза: \"Стабилността на Балканите е в интерес на ЕС. Ако Сърбия отговаря на условията за членство, ЕС трябва да бъде разширен.\"", "date": "2019.10.05", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/05/2705353/katimerini-darzhavniyat-sekretar-na-sasht-e-na-poseshtenie-v-atina.html", "text": "Държавният секретар на САЩ е на посещение в Атина, пише електронното издание на гръцкия вестник  Kathimerini  в авторски материал на Том Елис, представен без редакторска намеса. \r\nЗадълбочаването на стратегическото сътрудничество между Гърция и САЩ и взаимноизгодното съпоставяне на интересите на Балканите и в Източното Средиземноморие са в основата на посещението на държавния секретар на САЩ Майк Помпео в Атина. \r\nКато се има предвид объркания политически климат във Вашингтон напоследък Помпео е основният, ако не и единственият  устойчив стълб на външната политика в американската столица, макар че възможността той да напусне Държавния департамент и да се кандидатира за място в Сената неизбежно поражда несигурност. \r\nВъв всеки случай посещението на ръководителя на американската дипломация идва на фона на много положителния климат в отношенията между двете страни с отлични перспективи между тях. Изпълнението на двустранното споразумение за отбрана потвърждава, че Гърция е направила ясен избор на междупартийно ниво - споразумението е подготвено в рамките на предишната администрация на СИРИЗА, нещо, което значително улеснява дългосрочното планиране от американска страна. \r\nНяма обаче място за свръхоптимизъм или илюзии. Вашингтон никога няма да се намеси, колкото и да иска това Атина ,в случай на гръцко-турска конфронтация. Никое публично изявление или писмо от държавния секретар на САЩ не може да гарантира териториалната цялост на Гърция. Би било много добре дошло и очевидно би било взето под внимание от трети страни, но това е факт. \r\nДори може да се твърди, че последното напрежение в отношенията между САЩ и Турция ограничи способността на Вашингтон да повлияе ефективно на действията на Анкара. Риториката и символиката са полезни, но важна е същността. Увеличаването на присъствието на американските сили на гръцка територия, използването от американското военно ноу-хау и евентуалното прехвърляне на излишна американска отбранителна техника на гръцките въоръжени сили са стъпки, които ще засилят военните способности на Гърция и до известна степен ще допринесат за възстановяването на баланса на силите в региона. \r\nРазбира се, стратегическото уравнение не се ограничава до гръцките опасения относно ситуацията в Егейско море и Кипър. САЩ придават голямо значение на стабилизиращата роля на Гърция на Балканите, която беше значително засилена след Преспанското споразумение. Повишената активност и участието на Русия в региона отново изведе Югоизточна Европа на челно място в американското стратегическо планиране, а подобно развитие увеличава влиянието на Атина. \r\nИ накрая, Гърция и САЩ също са „свързани“ чрез подкрепата на САЩ за тристранното сътрудничество на Гърция с Израел и Кипър, дори ако то в момента е в застой поради продължителния вакуум на властта в Израел. Помпео участва в тристранната среща на тогавашния премиер Алексис Ципрас, президента на Кипър Никос Анастасиадис и израелския министър-председател Бенямин Нетаняху миналия март в Йерусалим, въпреки че той го направи предимно в подкрепа на Нетаняху  в изборите, които се проведоха няколко седмици по-късно. \r\nЗадълбочаването на гръцко-израелското сътрудничество, което беше насърчено от Вашингтон, също се развива и на ниво диаспора, тъй като гръцко-американската и еврейската общност (в САЩ) работят много тясно с ясни вътрешни последици, които няма американски политик, републиканец или демократ, който да игнорира. \r\n \r\n  Юлиян Марков", "date": "2019.10.05", "title": "Katimerini: Държавният секретар на САЩ е на посещение в Атина"}
{"url": "http://www.focus-news.net/news/2019/10/05/2705355/gartsiya-darzhavite-ot-es-koito-otkazvat-da-priemat-bezhantsi-tryabva-da-badat-sanktsionirani.html", "text": "Гърция заяви в петък, че ще призове Европейския съюз да наложи санкции на държавите-членки, които отказват да приемат бежанци, след като висши европейски представители посетиха Анкара и Атина, за да се опитат да овладеят потока  на мигранти, пристигащи на  гръцките  острови, пише електронното издание на атинския ежедневник  Kathimerini . \r\nГрупа държави от Централна и Източна Европа, включително Унгария, Полша и Чехия, се противопоставиха на задължителните квоти на ЕС за разпределение на бежанци - действие, за което Атина твърди, че поставя несправедлива тежест върху граничните държави като Гърция, Испания и Италия. \r\n\"Ще кажа това ясно: ще повдигна въпроса за конкретни санкции за европейските страни, които отказват да участват в справедливо разпределение на бежанци на европейско ниво\", заяви гръцкият премиер Кириакос Мицотакис. \r\n\"Това е акт на лицемерие\", добави той. „Не можете да се възползвате от предимствата на ЕС (свободното пътуване и търговия) и да не приемате хиляда или две хиляди бежанци като част от решението на ЕС по въпроса.“ \r\nЛетният пик в пристигането на мигранти и бежанци от Турция предизвика силна пренаселеност в бежанските лагери на близките гръцки острови, включително Лесбос и Самос, където са разположени най-големите лагери. \r\nЕврокомисарят по миграцията Димитрис Аврамопулос и германският вътрешен министър Хорст Зеехофер бяха в Турция и след това и в Гърция в петък,  като европейските представители настояват за рестартиране на депортациите от Гърция към Турция на мигранти, чиито молби за убежище са отхвърлени или не се нуждаят от международна закрила. \r\n\"Незаконните пристигания в Гърция се увеличават през последните седмици и месеци\", каза Аврамопулос. \"Има спешна необходимост от по-нататъшно засилване на превенцията на незаконни заминавания от Турция.\" \r\nДепортациите бяха договорени като част от споразумение между ЕС и Турция през 2016 г. срещу 6 милиарда евро  финансова помощ за Анкара. \r\nТурция търси европейска подкрепа за плановете за създаване на така наречената \"зона за сигурност\" в североизточната част на Сирия, където Турция се надява да пресели около два милиона сирийски бежанци от своята територия. Освен това Анкара заявява, че ЕС изостава в плащанията за помощ и иска да обсъди по-нататъшната помощ. \r\n\"Турция изпълни всички свои задължения\", заяви турският вътрешен министър Сюлейман Сойлу. „Очакваме ЕС да направи същото“. \r\n \r\n  Юлиян Марков", "date": "2019.10.05", "title": "Гърция: Държавите от ЕС, които отказват да приемат бежанци, трябва да бъдат санкционирани"}
{"url": "http://www.focus-news.net/news/2019/10/05/2705347/tass-boris-dzhonsan-e-zayavil-che-shte-poiska-otlagane-na-brekzit-ako-ne-uspee-da-sklyuchi-sporazumenie-s-es.html", "text": "Върховният съд на Шотландия е получил писмени уверения от британското правителство и от министър-председателя Борис Джонсън, че той ще поиска ЕС да отложи Брекзит, ако не успее да сключи ново споразумение с Брюксел относно условията за предстоящия \"развод\". Откъси от официалния документ за правителствена позиция са били публикувани в петък на страницата в социалната мрежа „Туитър“ от британския адвокат Джо Моъм, цитиран от  TACC . \r\nВ същото време Джонсън многократно заявява, че няма да иска от ЕС отлагане на Брекзит за пореден път и по-скоро ще „лежи мъртъв в канавката“, отколкото да предприеме такава стъпка. \r\nОсвен всичко друго, съдиите трябва да отговорят на въпроса дали премиерът може да отиде в затвора, ако пренебрегне т. нар. Закон на Бен, който бе приет от британския парламент миналия месец и задължава правителството да поиска от ЕС да отложи Брекзит до 31 януари 2020 г., ако не може да бъде сключено споразумение с ЕС до 19 октомври. \r\n \r\n  Юлиян Марков \r\n***", "date": "2019.10.05", "title": "ТАСС: Борис Джонсън е заявил, че ще поиска отлагане на Брекзит, ако не успее да сключи споразумение с ЕС"}
{"url": "http://www.focus-news.net/news/2019/10/05/2705359/predstoyashti-sabitiya-v-stranata-za-5-oktomvri-agentsiya-fokus.html", "text": "*** \r\n \r\nВ 08.00 часа от с. Железница ще започне състезанието „По стъпките на Алеко с приятел“ 2019 г. \r\n \r\n*** \r\n \r\nОт 09.00 часа в Южния парк в София сдружение „Алцхаймер България“ и Фондация „Състрадание Алцхаймер България“ ще се включат с кауза за здравна превенция чрез спорт в редовното съботно 5-километрово бягане. \r\n \r\n*** \r\n \r\nОт 09.30 часа на ул. „Нишава“, бл. 44, ще започне инициативата „Приятели на природата“ за почистване на междублоковите пространства. \r\n \r\n*** \r\n \r\nОт 10.00 часа в Борисовата градина пред езерото „Ариана“ по повод Световния ден на животните се организира бягане в защита на животните. \r\n \r\n*** \r\n \r\nОт 10.00 часа в зала 3 на НДК ще се проведе международно консултантско изложение „Световно образование“ с участие на повече от 70 образователни институции от цял свят. \r\n \r\n*** \r\n \r\nОт 10.00 часа в зала 7 и 9 на НДК ще се проведе Конференция GDG DevFest Sofia 2019. \r\n \r\n*** \r\n \r\nОт 11.00 часа в Софийската градска художествена галерия ще се проведе концерт на деца по повод първото издание на Фестивал „КУЛТУРАМА“. \r\n \r\n*** \r\n \r\nОт 16.00 часа в Астрономическата обсерватория на Софийския университет ще бъде отбелязан Световният ден на астрономията. \r\n \r\n*** \r\n \r\nОт 19.00 часа в Зала 1 на НДК ще бъде открито петото издание на кинофестивала CineLibri. \r\n \r\n*** \r\n \r\nОт 10.00 часа на улица „Гоце Делчев“ пред Началното училище „Отец Паисий Хилендарски“ ще бъде открит паметник на Гоце Делчев. \r\n \r\n*** \r\n \r\nВ 09.30 часа в църковен храм „Въведение Богородично“ ще се състои Панихида за загиналите за Освобождението на Горна Джумая. В 10.00 часа ще бъде издигнат националният флаг на Република България. Ще бъде извършен тържествен преглед на знамена и униформи на българската армия и полагане на цветя на паметника на Георги Измирлиев - Македончето. В 10.45 часа ще бъдат положени венци и цветя на паметника на Македоно-одринското опълчение , който се намира на площад „Мите Марков“. След това, от 11.15 часа, предстои концерт на Ансамбъл „Пирин“. \r\n \r\n*** \r\n \r\nВ 17.00 часа в ДТ „Никола Вапцаров“ ще се състои Тържествена сесия на Общински съвет-Благоевград и Церемония по връчване на наградите „Личност на годината“. В 19.00 часа предстои Втори международен детски фолклорен танцов фестивал „Ритми и багри“ на ЦЛРТБ. Той ще бъде на площад „Македония“.   \r\n \r\n*** \r\n \r\nОт 11.00 часа пред сградата на Народно читалище „Здравец“ ще се проведе кулинарна изложба с благотворителна цел. \r\n \r\n*** \r\n \r\nОт 15.30 часа в Медицински център „Д-р Маджуров“ ще се проведат безплатни профилактични прегледи за пациенти със заболявания на вените. \r\n \r\n*** \r\n   \r\nОт 8.00 часа до хижата на Регионална дирекция по горите ще се проведе съвместен инструктаж и проверка на РДГ и ОДМВР - Варна във връзка с откриването на ловния сезон 2019/2020 г. за местен дребен и едър дивеч и груповия лов на дива свиня. \r\n \r\n*** \r\n   \r\nОт 10.00 часа във Varna Mall се открива Фестивалът на Индия – Варна 2019 г. \r\n \r\n*** \r\n \r\nОт 10.00 часа. в „Юнашки салон“ ще се проведе пресконференция по повод откриване на кампанията „Православните семейни ценности срещу новите дроги”. \r\n \r\n*** \r\n \r\nОт 10.00 часа във храм „Св. Атанасий“ се открива новата учебна година за неделното училище и школите по изкуства.  \r\n \r\n*** \r\n \r\nОт 10.00 часа в парк „Владикина бахча“ ще се проведе първото издание на кулинарния фестивал – „На ВКУСЕН фест сме! В парка“. \r\n \r\n*** \r\n \r\nОт 11.00 часа в салона на Народно читалище „Искра“ театър „весел“ ще представи представлението „Спящата красавица“. \r\nОт 19.00 часа в Кинополис „Искра“ ще бъде открито Петото издание на фестивала „Cinelibri“ под мотото „Петото измерение“. \r\nОт 20.00 часа в ДКС „Васил Левски“ ще има концерт на Горан Брегович. \r\n \r\n*** \r\n \r\nОт 10.00 часа от разклона за хижа „Божур“ ще потегли пешеходен поход до хижата по повод Световния ден на ходенето. В 10.00 часа от входа на парк „Детски кът“ ще започне и велопоход до хижа „Божур“. \r\n \r\n*** \r\n   \r\nОт 10.30 часа ще се проведе пресконференция във връзка с домакинството на Община Чепеларе на Седмата работна среща между бизнеса и местната власт под мотото \"Сътрудничеството между обществения и частния сектор – платформа за устойчиво туристическо развитие\".  \r\n \r\n*** \r\n   \r\nНа откритата сцена на градския площад в Петрич се открива Фестивалът за нова популярна песен „Златен кестен“. \r\n \r\n*** \r\n \r\n \r\nОт 11.00 часа в Драматично-куклен театър ,,Иван Радоев\" ще се играе постановката за деца ,,Франклин\" от Полет Боржоа. \r\n \r\n*** \r\n \r\nОт 18.30 часа в Малката раннохристиянска базилика на бул. „Княгиня Мария Луиза“ 31 ще започне концертът „Цветът на вишната“ по повод тройния юбилей в японо-българските отношения. \r\n \r\n*** \r\n \r\nОт 09.00 часа в хотел Феста Виа Понтика ще се проведе Международен форум за приобщаващо образование в страната – Конференция „Приобщаващо образование 2019 г. – Социално емоционално учене“. \r\n \r\n*** \r\n   \r\n10.00 часа ще бъде даден стартът на Седмия планински лекоатлетически полумаратон „Ремово-Блатца-Ракитово-2019“. \r\n \r\n*** \r\n \r\nОт 11.00 часа в пред сградата на Община Свищов на пл. „Алеко“ ще се проведе Есенен фермерски пазар. \r\n \r\n*** \r\n \r\nОт 10.30 часа в Стопанска академия „Д. А. Ценов“ ще се проведе Международна научно-практическа конференция на тема „Състояние и проблеми при управлението и развитието на селското стопанство“. \r\n \r\n*** \r\n Смолян.  \r\nОт 11.00 часа в зала 247 на Общината ще се проведе заключителна пресконференция за представяне изпълнените дейности и постигнатите резултати по проект \"Обновяване и енергийна ефективност на образователна инфраструктура в гр. Смолян\". \r\n \r\n*** \r\n \r\nОт 12.00 часа до паметника на полк. Владимир Серафимов на новия център ще се проведе кулинарно шоу. \r\n \r\n*** \r\n \r\nОт 13.00 часа в Регионална библиотека „Николай Вранчев“ ще бъде представена книгата „Надежда и подкрепа за осиновени и осиновители“ във връзка с инициативата „Осиновени и осиновители“. \r\n \r\n*** \r\n \r\nОт 17.00 часа до входа на новия физкултурен салон на ППМГ „Васил Левски“ в кв. „Райково“ ще се проведе официална церемония по откриването на обект, който се изпълнява по проект \"Обновяване и енергийна ефективност на образователна инфраструктура в гр. Смолян\". Министър Петя Аврамова ще открие новия физкултурен салон на гимназията. На събитието ще присъстват депутатът д-р Даниела Дариткова, инж. Мариана Цекова, вр.и.д. кмет на община Смолян и др. \r\n \r\n*** \r\n \r\nОт 08.00 часа в Катедрален храм „Св. Николай“ ще бъде отслужена Божествена Света литургия по повод Деня на Стара Загора и 140 г. от възстановяването на Стара Загора. \r\nОт 09.00 часа в Парк „Пети октомври“ ще бъдат поднесени венци и цветя на Паметника „Защитниците на Стара Загора“. \r\nОт 09.30 часа в зала „П. Р. Славейков“ ще се проведе тържествена сесия на Общинския съвет. \r\nОт 10.00 часа на площада пред Общината ще се проведе празничен водосвет и молитва за Стара Загора. \r\nОт 10.30 часа по бул. „Цар Симеон Велики“ ще се проведе празнично шествие. \r\n \r\n*** \r\n \r\nОт 08.00 часа в Катедрален храм „Св. Николай“  ще се отслужи празнична утреня по повод посрещането на чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. \r\n \r\n*** \r\n \r\nОт 17.00 часа на поляната до градината „Куйбишевска“ Община Стара Загора и СНЦ „За хората и животните“  организират празник „Да играем заедно“. \r\n \r\n*** \r\n \r\nОт 09.00 часа започва вторият ден на XVI международен фолклорен фестивал Малешево пее и танцува. \r\n \r\n*** \r\n \r\nОт 10.00 часа на площада на с. Макариополско започва пети пореден „Празник на баницата“. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Общото събрание на Асоциацията по ВиК. \r\n \r\n*** \r\n \r\nОт 11.00 часа в зала „Арена Шумен“ ще бъде открит Републикански турнир по спортни танци за купа „Шумен“. \r\n \r\n*** \r\n \r\nОт 15.30 часа в залата на РЗИ ще се проведе беседа и дискусия на тема „Превенция на сърдечно-съдовите заболявания при подрастващите”. \r\n \r\n \r\n Местни избори 2019: \r\n*** \r\n \r\nОт 18.00 часа в централата на АБВ на ул. „Ал. Стамболийски“, 38 политическата партия ще открие предизборната си кампания. \r\n \r\n*** \r\n \r\nОт 11.00 часа в пресклуба на БТА ПП ДПС ще представи листата си с кандидати за общински съветници и програмата си за управление на Плевен. Листата ще бъде представена от водача на листата - Велислава Кръстева. На пресконференцията ще присъстват всичките 19 кандидати за общински съветници.", "date": "2019.10.05", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2019/10/05/2705364/mestni-izbori-2019-pp-abv-shte-otkrie-predizbornata-si-kampaniya-v-pazardzhik.html", "text": "ПП АБВ ще открие предизборната си кампания в Пазарджик. Това съобщиха от  пресцентъра на партията . Откриването на кампанията ще започне представяне на местната коалиционната листа на и кандидата за кмет на коалицията Атанас Шопов. Събитието ще се състои в централата на АБВ в града на ул. „Ал. Стамболийски\" 38 от 18.00 часа.", "date": "2019.10.05", "title": "Местни избори 2019: ПП АБВ ще открие предизборната си кампания в Пазарджик"}
{"url": "http://www.focus-news.net/news/2019/10/05/2705357/pregled-na-mezhdunarodnite-novini-do-6-chasa-agentsiya-fokus.html", "text": "Двама мъже бяха осъдени на повече от шест години в колония при строг режим за опит за организиране на \"масови безредици\", след като те са носели протестни лозунги пред сградата на местната власт в Ростов на Дон, предава  AFP . \r\nЯн Сидоров, на 19 години и Владислав Мордасов, на 23 години, са участвали в протест  пред сградата в южния град Ростов на Дон, съобщават руските информационни агенции. \r\nПрокурорите са заявили, че те също така са ръководили група за чат в приложение за съобщения, свързано с движение, което е забранено в Русия заради \"екстремизъм\". \r\nТрети мъж, 19-годишният Вячеслав Шашмин, е бил осъден на три години условно по същото дело. \r\n\"Съдът постанови, че Мордасов и Сидоров са признати за виновни и осъдени съответно на шест години и седем месеца и съответно на шест години и шест месеца в колония с максимална сигурност\", цитира присъдата информационната агенция Интерфакс.  \r\nАдвокатите на осъдените са заявили, че ще обжалват присъдата. От „Амнести Интернешънъл“  заявиха, че тримата руски граждани са осъдени „само заради упражняването на правото за свобода на словото“. \r\n*** \r\n \r\n Президентът на САЩ Доналд Тръмп пред репортери заяви, че Белият дом ще изпрати писмо до председателя на Камарата на представителите на САЩ с искане за гласуване на процедурата за импийчмънт, предава  TACC . \r\nСпоред него решението дали администрацията да се подчини на призовки на Камарата на представителите като част от процедурата по импийчмънт ще бъде взета от адвокати на Белия дом. \r\nТръмп каза още, че няма намерение да свързва сключването на търговско споразумение между САЩ и Китай с възможното провеждане на разследване в тази страна срещу бившия вицепрезидент на САЩ Джо Байдън и неговия син Хънтър. \r\n\"Не, това няма нищо общо\", каза американският лидер. \"Искам да сключа търговско споразумение с Китай, но само ако то отговаря на интересите на страната ни\", добави американският президент. \r\nТръмп каза в четвъртък, че Китай трябва да разследва Байдън и сина му. В същото време американският лидер не изключи възможността той да помоли китайския президент Си Дзинпин за това. \r\n*** \r\n \r\n Около 300 хиляди руски граждани притежават недвижими имоти в България, каза пред репортери Атанас Кръстин, българският посланик в Руската федерация, цитиран от  РИА Новости . \r\nТой добави още, че годишно около половин милион руски туристи посещават България. \r\n\"За нас руският туристически пазар е стратегически, много важен. Винаги се радваме на добри цифри и работим в тази посока, за да създадем условия, така че повече руски туристи да посещават нашите курорти - не само през лятото и не само на Черно море. Имаме големи възможности за исторически туризъм, детски, образователен туризъм ... Около половин милион туристи посещават България всяка година. На първо място, разбира се, през лятото, на морето ... \", отбеляза посланикът. \r\nТой също така подчерта, че България работи за подобряване на визовите услуги. \r\n\"Правим всичко възможно, за да направим визовите услуги по-бързи, по-лесни. Вече създадохме  възможността за получаване на български визи в около 50 града в Русия. Разбира се, трябва да работим в тази посока, за да направим полетите по-евтини. Това веднага ще се отрази на броя на посещенията,\"каза дипломатът. \r\n*** \r\n \r\n Ирландският премиер Лео Варадкар заяви, че ако Великобритания отправи искане за отлагане  Брекзит, страната ще го обмисли, добавяйки, че е за предпочитане удължаване на срока, отколкото Великобритания да напусне ЕС без споразумение, предава  Reuters . \r\nВВС съобщи по-рано през деня, че британският премиер Борис Джонсън ще изпрати писмо до Европейския съюз с искане за отлагане на Брекзит, ако не е договорено споразумение за оттеглянето на страната от ЕС до 19 октомври. \r\n\"Предпочитанието ми е да постигнем съгласие и да имаме споразумение до средата на октомври\", каза Варадкар по време на среща с датския премиер Мете Фредериксен в Копенхаген. \r\n„Но ако правителството на Обединеното кралство отправи искане за отлагане, разбира се, че бихме го разгледали. Но мисля, че повечето държави от ЕС наистина биха го разгледали само по уважителна причина и тази причина би трябвало да бъде представена. Но със сигурност отлагането е за предпочитане от Брекзит без споразумение,“ каза той. \r\nВарадкар каза още, че споразумението за Брекзит, договорено с бившия премиер Тереза Мей, позволява проверките да се извършват на пристанища и летища, а не на сухопътната граница. \r\n„Трудностите при предложението на Джонсън са, че се създават две граници - проверки на пристанищата и летищата, а също и близо до сухопътната граница“, каза Варадкар. \r\n„Мисля, че трябва да изминем много дълъг път, преди да успеем да подкрепим споразумение, което всъщност получава подкрепата на хората от Северна Ирландия и от Република Ирландия“, каза той. \r\n*** \r\n \r\n Европейската комисия и властите в Никозия призоваха Турция в петък да спазва суверенните права на Кипър и обсъдиха възможността за приемане на целенасочени мерки срещу Анкара, ако тя продължи своите сондажни дейности в изключителната икономическа зона на Кипър, пише електронното издание на гръцкия вестник  Kathimerini . \r\nСпоред прессъобщение на Комисията специалният представител на ЕС по въпросите на външната политика Федерика Могерини и кипърският президент Никос Анастасиадис заявиха, че „категорично не одобряват“ продължаващите сондажни дейности на Турция на 45 морски мили край южното крайбрежие на Кипър. \r\n„Турция трябва да се въздържа от подобни действия и да зачита суверенните права на Република Кипър за изследване и използване на нейните природни ресурси в съответствие с международното право в нейната изключителна икономическа зона“, заяви Комисията. \r\nДвамата представители са обсъдили възможността за „целенасочени мерки“ в светлината на продължаващите дейности на Турция, като Могерини реши, че въпросът ще попадне в дневния ред на следващия съвет по външни работи на 14 октомври в Люксембург. \r\n„Действията на Турция идват в момент, когато продължават усилията за възобновяване на преговорите за уреждане на Кипърския въпрос под егидата на генералния секретар на ООН. Изключително важно е да се гарантира благоприятна среда за тези разговори“, добави Комисията. \r\n*** \r\n \r\n Началникът на генералният щаб на турските въоръжени сили генерал Яшар Гюлер проведе разговори в петък с генерал Марк Мили, новоназначеният председател на Комитета на началниците на щабове  на въоръжените сили на САЩ, се посочва в изявлението на Министерството на отбраната на Турция,цитирани от  TACC . \r\n\"Началникът на Генералния щаб генерал Яшар Гюлер проведе телефонни разговори с новия началник на Генералния щаб на САЩ Марк Мили и му пожела успех на новата му позиция. По време на разговорите се проведе обмен на мнения по темата за създаването на планираната зона за сигурност източно от река Ефрат в Сирия\", се казва в съобщението. \r\nПо-рано в петък говорителят на турския президент Ибрахим Калън също проведе разговори с новия помощник на американския президент за национална сигурност Робърт О'Брайън. Те обсъдиха и създаването на зона за сигурност в Сирия. \r\nВъв вторник турският президент Реджеп Тайип Ердоган заяви, че Турция възнамерява да действа самостоятелно по въпроса за създаване на зона за сигурност източно от река Ефрат в Сирия, тъй като досега \"не е успяла да постигне желания резултат\" и няма време да чака. Министърът на отбраната Хулуси Акар  каза същия ден, че въоръжените сили на страната са готови да проведат операция в Сирия. \r\n*** \r\n \r\n Демократите в Конгреса поискаха от вицепрезидента на САЩ Майк Пенс в петък документи за неговата евентуална роля в натиска върху Украйна като част от разследването за импийчмънт на президента Доналд Тръмп, предава  AFP . \r\n\"Наскоро публичните информации повдигнаха въпроси за евентуална роля, която може би сте играли за предаването или подсилването на острото послание на президента Тръмп до украинския президент\", пишат в писмо до Пенс трима демократи, ръководещи разследването за импийчмънт. \r\n„В съответствие с разследването за импийчмънт на Камарата на представителите, настоятелно искаме да представите документите, посочени в придружаващия списък, до 15 октомври 2019 г.“, се казва в искането. \r\n*** \r\n \r\n Гърция заяви в петък, че ще призове Европейския съюз да наложи санкции на държавите-членки, които отказват да приемат бежанци, след като висши европейски представители посетиха Анкара и Атина, за да се опитат да овладеят потока  на мигранти, пристигащи на  гръцките  острови, пише електронното издание на атинския ежедневник  Kathimerini . \r\nГрупа държави от Централна и Източна Европа, включително Унгария, Полша и Чехия, се противопоставиха на задължителните квоти на ЕС за разпределение на бежанци - действие, за което Атина твърди, че поставя несправедлива тежест върху граничните държави като Гърция, Испания и Италия. \r\n\"Ще кажа това ясно: ще повдигна въпроса за конкретни санкции за европейските страни, които отказват да участват в справедливо разпределение на бежанци на европейско ниво\", заяви гръцкият премиер Кириакос Мицотакис. \r\n\"Това е акт на лицемерие\", добави той. „Не можете да се възползвате от предимствата на ЕС (свободното пътуване и търговия) и да не приемате хиляда или две хиляди бежанци като част от решението на ЕС по въпроса.“ \r\nЛетният пик в пристигането на мигранти и бежанци от Турция предизвика силна пренаселеност в бежанските лагери на близките гръцки острови, включително Лесбос и Самос, където са разположени най-големите лагери. \r\nЕврокомисарят по миграцията Димитрис Аврамопулос и германският вътрешен министър Хорст Зеехофер бяха в Турция и след това и в Гърция в петък,  като европейските представители настояват за рестартиране на депортациите от Гърция към Турция на мигранти, чиито молби за убежище са отхвърлени или не се нуждаят от международна закрила. \r\n\"Незаконните пристигания в Гърция се увеличават през последните седмици и месеци\", каза Аврамопулос. \"Има спешна необходимост от по-нататъшно засилване на превенцията на незаконни заминавания от Турция.\" \r\nДепортациите бяха договорени като част от споразумение между ЕС и Турция през 2016 г. срещу 6 милиарда евро  финансова помощ за Анкара. \r\nТурция търси европейска подкрепа за плановете за създаване на така наречената \"зона за сигурност\" в североизточната част на Сирия, където Турция се надява да пресели около два милиона сирийски бежанци от своята територия. Освен това Анкара заявява, че ЕС изостава в плащанията за помощ и иска да обсъди по-нататъшната помощ. \r\n\"Турция изпълни всички свои задължения\", заяви турският вътрешен министър Сюлейман Сойлу. „Очакваме ЕС да направи същото“.", "date": "2019.10.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/05/2705363/zapochva-lovat-na-diva-svinya.html", "text": "Започва груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Това съобщиха от пресцентъра на  Министерство на земеделието, храните и горите (МЗХГ) . Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Във връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. \r\nНезависимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. \r\nОпределя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. \r\nВ документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. \r\nВсички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. \r\nПродължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов. Над 60 пъти се намалява площта на териториите, в които ще важи забрана за извършване на всякакви дейности, в това число и лов. От 5 октомври стартира груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. \r\nВъв връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. \r\nНезависимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. \r\nОпределя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. \r\nВ документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. \r\nВсички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. \r\nПродължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов.", "date": "2019.10.05", "title": "Започва ловът на дива свиня"}
{"url": "http://www.focus-news.net/news/2019/10/05/2705366/denyat-5-oktomvri-v-balgarskata-istoriya.html", "text": "През 1858 г. със застъпничеството на Стефан Богориди, Иларион Макариополски е ръкоположен за епископ, с изричната уговорка, че няма да иска своя епархия. Избухва Кресненско-разложкото въстание през 1878 г. Отряд в състав от около 400 въстаници под ръководството на Стоян войвода атакува турския гарнизон и превзема Кресненските ханчета. Освободени са селата Влахи, Ощава, Ново село. Генерал-губернаторът на Източна Румелия княз Александър Богориди полага основния камък при възстановяването на Стара Загора по план на Л. Байер. Стара Загора празнува на днешния ден.  \r\nБългария и Гърция обявяват през 1912 г. война на Турция. Започва Балканската война (1912 - 1913 г.).  \r\nПрез 1927 г.  дейци на ВМРО (Ип. Развигоров, Ил. Линков и Бл. Кралев) убиват в Щип сръбският бригаден генерал Михайло Ковачевич.  \r\nНа тази дата е роде българският фолклорист, литературен историк и етнограф - Михаил Арнаудов.  На 5 октомври умират:  езиковедът - Беньо Цонев, българският литературен критик и историк, теоретик на българския символизъм - Иван Радославов. \r\n \r\n \r\n1994 г.  \r\nПодписано е политическо споразумение между Гражданското движение “Конституционен форум” и Националния съюз “Демократична България\" за участие в изборите като Български патриотичен съюз. \r\n \r\n \r\n1992 г. \r\nВ София е подписан договор за приятелски отношения и сътрудничество между България и Украйна. \r\n \r\n \r\n1981 г. \r\nЗавършва Третият конгрес на Българското историческо дружество. Българското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история. Председатели на дружеството стават едни от най-известните историци по онова време – Д. Агура, В. Н. Златарски, П. Ников, Ал. Бурмов и др.  \r\n \r\n \r\n1970 г. \r\nВ периода 5 - 9 октомври се състои официално посещение в България на министър-председателя на Турция Сюлейман Демирел. \r\n \r\n \r\n1968 г. \r\nВ София се открива първата Международна изложба панаир на книгата. \r\n \r\n \r\n1961 г. \r\nМежду България и Република Гана са подписани търговска спогодба, спогодба за научно-техническо сътрудничество и спогодба за културно сътрудничество. \r\n \r\n \r\n1947 г. \r\nТридесет и осмият конгрес на БРСДП изразява готовността на партията да вземе активно участие в \"по-нататъшното утвърждаване на ОФ власт\". \r\nБългарската работническа социалдемократическа партия (БРСДП) е наименование на марксистката партия в България след сливането на Българската социалдемократическа партия и Българския социалдемократически съюз през 1894 г. Разединени, двете партии и предимно БСДС установяват, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Д. Благоев и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Д. Благоев преценява направената в тази насока стъпка като грешка, тъй като бившите съюзисти отдалечават още повече своите разбирания от схващанията на партистите, които строго се придържат към учението на К. Маркс и Фр. Енглес и техните ученици - лидерите на Втория интернационал К. Кауцки, В. Плеханов, Авг. Бебел, Жул Гед и др. \r\n \r\n \r\n1944 г. \r\nВ Крайова е сключено споразумение между България и Югославия, подписано от Добри Терпешев и Йосип Броз Тито, за участие на български войски във военни действия срещу Германия на югославска територия. \r\n \r\n \r\n1942 г. \r\nВ периода 3 - 5 октомври в Добрич е проведен Велик добруджански събор, който взема решение за разпускане на дружествата \"Добруджа\" поради окончателното решаване на Добруджанския въпрос.  \r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор (1878 г.) Северна Добруджа преминава във владение на Румъния като компенсация за отнетата й от Русия Бесарабия.  \r\n \r\n \r\n1930 г. \r\nВ периода 5 - 12 октомври в Атина е свикана I Балканска конференция за сътрудничество с участието на всички балкански страни. Българската делегация е водена от проф. Стефан Киров. \r\n \r\n \r\n1927 г. \r\nДейци на ВМРО (Ип. Развигоров, Ил. Линков и Бл. Кралев) убиват в Щип бригадния генерал Михайло Ковачевич. Той е командващ Брегалнишкия военен окръг. Обявено е военно положение във Вардарска Македония, затворена е българо-сръбската граница (до 5 февруари 1929 г.) и на 30 октомври са убити бащата (Михаил Гаврилов - 65 г.) и големият брат (Христо Гаврилов - 36 г.) на Иван Михайлов в Щип. На 8 октомври 1927 г.е обявено военно положение в Кюстендилски и Петрички окръг (поддържано с укази от 19 март 1930 г. и 5 юли 1933 г.) и е засилена граничната охрана. \r\n \r\n \r\n1915 г. \r\nНа бунт се вдигат войниците от  27-ми пехотен Чепински полк. С него е поставено началото на Войнишките бунтове (1915 –1918 г.).  \r\nВойнишки бунтове представляват стихийни бунтове на войници от различни части на българската армия по време на Първата световна война. Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27 пехотен Чепински полк на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери. Бунтове избухват в повечето от пехотните полкове.  \r\n \r\n \r\n1915 г.  \r\nБългария влиза в Първата световна война на страната на Централните сили. \r\n \r\n \r\n1912 г. \r\nБългария и Гърция обявяват война на Турция. Започва Балканската война (1912 – 1913 г.). Това е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война. По този начин обществено-икономическото и културно развитие е възпрепятствано, както от съществуващите феодални порядки в Османската империя, така и от упражнявания национален и религиозен натиск \r\n \r\n \r\n1879 г. \r\nГенерал-губернаторът на Източна Румелия княз Александър Богориди полага основния камък при възстановяването на Стара Загора по план на Л. Байер. Стара Загора е опожарена по време на Освободителната война. Лубор Байер проектира модерна правоъгълна шахматна планировка на града. С шахматна планировка са най-модерните и големи градове в света — Мексико сити, Буенос Айрес, Пекин, Токио и др. Дата 5 октомври е определена за празник на града.  \r\n \r\n \r\n1878 г. \r\nИзбухва Кресненско-разложкото въстание. Отряд в състав около 400 въстаници под ръководството на Стоян войвода (Стоян Карастоилов) атакува турския гарнизон и превзема Кресненските ханчета. Освободени са селата Влахи, Ощава, Ново село.  \r\nКресненско – разложкото въстание ( 1878 г. - 1879 г.) е въоръжена съпротива на българското население от Македония против несправедливите решения на Берлинския договор 1878 г. След Берлинския конгрес българите от Македония изпращат до правителствата на Великите сили и Временното руско управление петиции, мемоари и молби, с които протестират срещу решението техните земи да останат в пределите на Османската империя. Наред с мирните протести продължават и четническите акции.  \r\n \r\n \r\n1858 г. \r\nСъс застъпничеството на Стефан Богориди Иларион Макариополски е ръкоположен за епископ, с изричната уговорка, че няма да иска своя епархия. \r\nИларион Макариополски е висш духовник, митрополит, един от водачите на църковно-националната борба. Роден през 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Иларион Макариополски е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва провокация спрямо цариградския патриарх, като отказва да спомене името му в тържествената великденска литургия. За тази си постъпка е отново заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. Той е член и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г. \r\n \r\n \r\n На тази дата са родени: \r\n \r\n \r\n1922 г. \r\nРоден е Румен Георгиев Цанев – български биолог биохимик, академик от 1979 г., чуждестранен член на Чехословашката Академия на науките от 1982 г. Основател е на лаборатория по цитохимия, която по-късно прераства в Институт по молекулярна биология. Директор е на института от основаването му. Автор е на повече от 150 научни труда. Работи върху създаването на математически модели в биологията; върху нуклеиновинте киселини, клетъчната пролиферация и диференцировка, както и върху механизмите на карцерогенезата. Носител е на Орден “НРБ”, I степен (1982 г.); Димитровска награда (1969 г., с колектив). Автор е на съчиненията: “Биохимия на клетъчното деление” (1964 г., в съавторство, на руски език), “Един възможен молекулярен механизъм на клетъчната диференцировка” (1971, на руски език, в съавторство), “Клетъчен цикъл и чернодробната функция” (1975 г., на английски език), “Субструктура на нуклеозомите” (1978 г., на английски език), “Роля на хистоните при клетъчна диференцировка” (1980 г., на английски език), “Репликация на хроматина” (1982 г., на английски език), “Стабилни ДНК-белтъчни комплекси в еукариотния хроматин” (1987 г., на английски език). \r\n \r\n \r\n1900 г. \r\nРоден е Стефан Николов Мокрев - български белетрист, дипломат. Завършва гимназия в родния си град Търново и правни науки в София. Член е на БРСДП /т. с./. В периода 1932-1967 г. работи като дипломат. Първия си разказ печата през 1920 г. в сп. “Ново време”. Редактор е на сп. “Литературни звуци” във В. Търново от 1920 до 1921 г.. Автор е творбите: “Дивото” (разкази, 1929 г.), “Кантон 16” (повест, 1933 г.), “Гроздобер” (разкази, 1935 г.), на приказки за деца: “Тъжните мравки” (1932 г.), “Приказна книжка” (1934 г.), на драмите “Есенни хора” (1925 г.) и “Тайната” (1927 г.), на романите “Аз не съм аз” (1945 г.), “Зората иде” (1971 г.), на спомени, статии и др. \r\n \r\n \r\n1878 г. \r\nРоден е Михаил Арнаудов- български фолклорист, литературен историк, етнограф. Член е на Украинската Академия на науките, на литературната академия \"Петьофи\". Арнаудов е удостоен с титла доктор хонорис кауза от университетите в Хайделберг (1936 г.) и Мюнстер (1943 г.). Следва славянска филология в СУ \"Св. Кл. Охридски\" в годините между 1895 г. и 1898 г., специализира в Лайпциг и Берлин (1898-1900 г.). Учи в Прага в периода 1903-1904 г.. Там защитава докторат по философия, славянска филология и индология. От 1908 г. е доцент, а от 1919 г. - професор по сравнителна литературна история. Арнаудов е декан на Историко-филологическия факултет в СУ от 1921 г. до 1922 г., директор е на Народния театър (1926 г.), ректор на СУ (1935-1936 г.). Има повече от 50 монографии, посветени на Паисий Хилендарски, Неофит Бозвели, В. Априлов, Ив. Селимински, Г. С. Раковски, Л. Каравелов и др. Изследва творчеството на класиците на българската литература - Ив. Вазов, П. К. Яворов, К. Христов, Й. Йовков, Д. Дебелянов и др. \r\n \r\n \r\n На тази дата умират: \r\n \r\n \r\n1969 г. \r\nУмира Иван Радков Радославов - български литературен критик и историк, теоретик на българския символизъм. Завършва средното си образование в София. Следва право в Лозана. През 1917 г. е аташиран към културната дипломатическа мисия за защита на българските национални интереси в Берн. Заедно с Т. Траянов и Л. Стоянов редактира най-голямото българско символистично списание \"Хиперион\" в годините между 1922-1931 . Съставител и редактор е на поетичната антология \"Млада България\" (1922 г.). Сътрудничи със статии, стихове, рецензии, прегледи на списанията \"Ново време\", \"Работническо дело\", \"Наш живот\", \"Художник\", \"Съвременна мисъл\", \"Родно изкуство\", \"Завети\", \"Септември\". \r\nБил е директор на печата, директор на Пловдивската народна библиотека. Автор е на: \"Идеи и критика\" (1921 г.), \"Портрети\" (1924 г.) и на ценната \"Българска литература 1885-1930” (1935 г.). Превежда: \"Таис\" от Анатол Франс (1905 г.), \"Поеми в проза\" от Шарл Бодлер (1910 г.) и др. \r\n \r\n \r\n1934 г. \r\nУмира Хараламби Н. Карастоянов - един от първите български фармацевти, основател на аптекарската кооперация в България. Учи в Русия, взема участие като доброволец в шипченските боеве. Ранен е при Сливница във войната със Сърбия (1885 г.), след което остава инвалид. Бил е професор в Държавния университет и председател на Опълченското дружество “Шипка”. \r\n \r\n \r\n1926 г. \r\nУмира Беньо Цонев - езиковед, един от основоположниците на българската езикова наука. Завършва класическа гимназия в Загреб през 1884 г. Следва славянска и романска филология във Виена в годините между 1886-1888 г. През 1890 г. учи в Лайпциг при известните слависти В. Ягич, А. Лескин, Бругман и Кертинг. Професор и пръв титуляр е на Катедрата по български език във Висшето училище (днес Софийски университет “Свети Климент Охридски”), където чете лекции по история на българския език, българска диалектология и кирилска палеография от 1893 г. до 1926 г.). Автор е на “История на българския език” (т. I-III, 1919-1937 г.). Проучва и издава среднобългарски писмени паметници - Добрейшово четвероевангелие, Врачанско евангелие. Занимава се с въпросите за мястото на българския език сред останалите славянски езици, както и с историческите му връзки с руския, румънския и унгарския езици. Превежда творби от френски, немски, руски и сърбохърватски. Автор е и на стихове. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.10.05", "title": "Денят 5 октомври в българската история"}
{"url": "http://www.focus-news.net/news/2019/10/05/2705361/predstoyashti-mezhdunarodni-sabitiya-za-5-oktomvri-agentsiya-fokus.html", "text": "Разговори  между САЩ и Северна Корея за ядрената програма на Пхенян \r\n \r\n*** \r\n  Вот на недоверие срещу румънското правителство \r\n \r\n*** \r\n  Ден за размисъл преди предсрочните парламентарни избори в Косово \r\n \r\n*** \r\n  Папа Франциск ще приеме Доналд Туск \r\n \r\n*** \r\n  Консистория за произвеждане на нови кардинали \r\n \r\n*** \r\n  Протести на „жълтите жилетки“ в различни френски градове \r\n \r\n*** \r\n  Марш за независимост на Шотландия \r\n \r\n*** \r\n  Очакват се множество антиправителствени протести на различни места в града", "date": "2019.10.05", "title": "Предстоящи международни събития за 5 oктомври (Агенция „Фокус“)"}
{"url": "http://www.focus-news.net/news/2019/10/05/2705360/gd-granichna-politsiya-na-gkpp-kapitan-andreevo-trafikat-e-izklyuchitelno-intenziven-na-izhod-za-tovarni-avtomobili.html", "text": "На границата с Република Сърбия трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . На границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа границата с Република Гърция трафикът е нормален на всички гранични контролно-пропускателни пунктове. \r\nНа границата с Република Турция на ГКПП \"Капитан Андреево\" трафикът е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. \r\nНа границата с Румъния  трафикът е нормален. Поради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част на денонощието – от 08:00 ч. до 22:00 ч.", "date": "2019.10.05", "title": "ГД „Гранична полиция“: На ГКПП \"Капитан Андреево\" трафикът е изключително интензивен на изход за товарни автомобили"}
{"url": "http://www.focus-news.net/news/2019/10/05/2705368/nad-120-dushi-ot-gorna-oryahovitsa-se-vklyuchvat-v-svetovniya-den-na-hodeneto.html", "text": "Над 120 души от Горна Оряховица се включват в Световния ден на ходенето. През 2019-та инициативата ще се проведе днес, съобщават за  Радио „Фокус“ – Велико Търново  от местната администрация. Кампанията е в подкрепа на Българската асоциация Спорт за всички и Министерството на младежта и спорта. Световният ден на ходенето се провежда за 27-ми път и има за цел да популяризира здравословния начин на живот, чрез практикуване на най-лесно достъпната и естествена форма на физическа активност – ходенето. \r\nНачалото на спортното събитие в Горна Оряховица ще е от 10.00 часа. Ще има пешеходен и велопоход. Участниците в първия ще потеглят от разклона за хижа „Божур“ , ще преминат по екопътека „Камъка“ и ще стигнат до хижата. Късият път е  3,5 км, а по-дългият – 4,6 км. В 10.00 часа от входа на парк „Детски кът“ ще стартира и велопоход също до хижа „Божур“, като велосипедистите ще се движат по маркираната в синьо-бяло велопътека. Групата от колоездачи ще се води от преподавателя в СУ „Вичо Грънчаров“ Ивайло Караиванов, който ще проведе и първоначален инструктаж на участниците във велопохода. \r\nПодбраните маршрути са лесно достъпни и позволяват на всички, които желаят да се включат без ограничения във възрастта и нивото на спортна подготовка. \r\nВсички, които се включат, ще получат талони за участие, както и тениски с логото на събитието. Предвидени са и други интересни спортни занимания на открито. \r\nЛуиза ТРАНЧЕВА", "date": "2019.10.05", "title": "Над 120 души от Горна Оряховица се включват в Световния ден на ходенето"}
{"url": "http://www.focus-news.net/news/2019/10/05/2705369/v-burgas-zapochva-kampaniya-za-preventsiya-na-razshirenite-veni.html", "text": "В града ще се проведат безплатни профилактични прегледи за пациенти със заболявания или оплаквания на вените. Това съобщиха от пресцентъра на  Община Бургас . Те ще се извършат от 15.30 до 20.00 часа и на 6 октомври от 08.00 до 20.00 часа в Медицински център „Д-р Маджуров“. Безплатните прегледи в Бургас са част от националната кампания за превенция на заболяването разширени вени, което стартира Фондация „Докосни щастието“.  \r\nБезплатните профилактични прегледи ще бъдат извършени от д-р Асен Тодоров и неговия екип, които ще проверят с помощта на ултразвук състоянието на пациентите и ще дадат съответните препоръки за профилактика или лечение.  \r\nЗа безплатен профилактичен преглед в Медицински център „Д-р Маджуров“ можете да се запишете на телефони: 056 865 730 и 056 877 960.  \r\nСпоред специалистите профилактиката е най-добрият начин да се погрижим за здравето. Много по-лесно е да се предпазим от варикозното разширение на вените, отколкото да го лекуваме. Промяната в хранителния режим, редовните спортни занимания, кремовете за разширени вени и компресите имат само временен характер. Затова хората с предразположеност към това заболяване или тези, които вече имат проблеми с вените, се нуждаят от посещение при специалист и своевременно започнато лечение.  \r\nВарикозата не сe появява изведнъж на 30 или 40-годишна възраст. Ако човек има склонност към заболяването или ако вените са слаби, трябва да се вземат мерки на много по-ранна възраст. Всяка форма на варикозна болест трябва да се лекува, дори ако ефектът е 90% козметичен и само 10% лечебен.", "date": "2019.10.05", "title": "В Бургас започва кампания за превенция на разширените вени"}
{"url": "http://www.focus-news.net/news/2019/10/05/2705365/mvr-s-prevantivni-merki-po-povod-lovat-na-diva-svinya.html", "text": "Открива се ловният сезон 2019/2020 г. за местен дребен и едър дивеч и груповият лов на дива свиня. По този повод сектор „Контрол на общоопасните средства“ в ГД „Национална полиция“ инициира извършването на инструктажи на ръководителите на дружинките по места от съответните областни дирекции на МВР и СДВР, съобщиха от пресцентъра на  МВР . Целта е още веднъж да се напомнят мерките за безопасно транспортиране и боравене с оръжие.  \r\nОт извършения анализ сектор КОС-ГДНП извежда най-честите причини за допуснати предишни инциденти:  \r\n- стрелба по шум или неясно видима цел;  \r\n- използване на сачми с диаметър над 6 мм по време на групов лов на дива свиня;  \r\n- неправилно боравене с огнестрелно оръжие – до неговата употреба, то не следва да е заредено, винаги трябва да е насочено в безопасна посока и да е технически изправно;  \r\n- самоволно напускане на позицията, определена от ръководителя на лова;  \r\n- употреба на алкохол и упойващи вещества  \r\nТова е поводът ГДНП да напомни в началото на новия ловен сезон някои от основните правила за безопасно поведение:  \r\nУчастниците в лова задължително да са екипирани с ленти, шапки или облекло с ярък сигнален цвят;  \r\nСтриктно да се спазват правилата за безопасност и противопожарните изисквания при провеждането на ловните излети;  \r\nСтриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника.", "date": "2019.10.05", "title": "МВР с превантивни мерки по повод ловът на дива свиня"}
{"url": "http://www.focus-news.net/news/2019/10/05/2705370/provezhdat-savmesten-instruktazh-za-otkrivaneto-na-lovniya-sezon-do-hizhata-na-rdg-vav-varna.html", "text": "Съвместен инструктаж и проверка на Регионалната дирекция по горите и на Областната дирекция на МВР ще се проведе край Варна по повод откриването на ловния сезон. Това съобщиха за  Радио „Фокус“ – Варна  от ОД на МВР. Началото е предвидено от 08.00 часа до хижата на Регионална дирекция по горите, разположена на пътя от квартал „Аспарухово“ към местността „Боровец“. Днес в града и областта се откриват ловен сезон 2019/2020 г. за местен дребен и едър дивеч, както и груповият лов на дива свиня. Според Комисар Илиян Илиев, началник на „Охранителна полиция“, от извършения анализ в ОД на МВР през минали години, могат да се изведат най-честите причини за допуснати инциденти. Сред тях са стрелба по шум или неясно видима цел. Опасност представлява и използване на сачми с диаметър над 6 мм по време на групов лов на дива свиня и неправилно боравене с огнестрелно оръжие – до неговата употреба, то не следва да е заредено, винаги трябва да е насочено в безопасна посока и да е технически изправно. Друга причина за инциденти е самоволно напускане на позицията, определена от ръководителя на лова, както и употреба на алкохол и упойващи вещества. \r\n \r\nДиана СТОЕВА", "date": "2019.10.05", "title": "Провеждат съвместен инструктаж за откриването на ловния сезон до хижата на РДГ във Варна"}
{"url": "http://www.focus-news.net/news/2019/10/05/2705373/denyat-5-oktomvri-v-svetovnata-istoriya.html", "text": "През 1502 г. Христофор Колумб открива Коста Рика. Групата „Бийтълс\" издава през 1962 г. първия си сингъл „Love Me Do\". През  2013 г. в Ирак при серия от атентати загиват 66 човека и са ранени още над сто. На тази дата са родени: френският философ, енциклопедист - Дени Дидро и френският химик и индустриалец - Луис Жан Люмиер. На 5 октомври умира Стив Джобс.   \r\n \r\n2016 г. \r\nПилот на F-16 на Израелските ВВС загива след като се разбива при опит за приземяване на база Рамон в южен Израел. \r\n \r\n \r\n2016 г. \r\nРусия прекратява с САЩ споразумението за Научни изследвания и развитие на ядрена енергия. \r\n \r\n \r\n2015 г. \r\nНобеловата награда за физиология и медицина за 2015 г. се дава на Уилям Кембъл, Сатоши Омура и Юю Ту за лечение на паразити. \r\n \r\n \r\n2015 г.  \r\n12 държави - САЩ, Япония, Австралия, Нова Зеландия, Канада, Мексико, Перу, Чили, Виетнам, Сингапур, Бруней и Малайзия подписват договора за Транстихоокеанско партньорство, с което създават най-голямата зона за свободна търговия в света обхващаща 40% от световната икономика. \r\n \r\n \r\n2014 г. \r\nНа парламентарните избори в Латвия победа удържа социалдемократическата партия „Съгласие“, водена от първия руски кмет на Рига Нил Ушаков. За първи път в държава членка на Европейския съюз и НАТО партия на рускоезично малцинство спечелва парламентарните избори. \r\n \r\n \r\n2013 г. \r\nВ Ирак при серия от атентати загиват 66 човека и са ранени още над сто. \r\n \r\n \r\n2012 г. \r\nВ Западна Австралия започва работа радиотелескопът Australian Square Kilometre Array Pathfinder (ASKAP), принадлежащ на CSIRO. Той представлява първа фаза от строителството на най-големият в света радиотелескоп Square Kilometre Array (SKA), което ще приключи през 2019 г. Общата площ на телескопа ще бъде 1 кв. километър. Ще работи в много широк честотен диапазон и ще бъде 50 пъти по-чувствителен и 10 хиляди пъти по-бърз от досега съществуващите радиотелескопителескопи. При бюджет от 1,5 млрд. евро проектът ще достигне пълна мощност през 2024 година. Участват 20 страни, като антените ще бъдат разположени в Австралия, Нова Зеландия и Южна Африка. \r\n \r\n \r\n2011 г.  \r\nИзраелският физик и химик Дан Шехтман получава Нобелова награда за химия. \r\n \r\n \r\n2004 г. \r\nОбявено е че Емирейтс Стейдиъм ще е името на футболния стадион в Лондон, Англия, използван от футболния клуб Арсенал, известен до този момент като Ашбъртън Гроув. Той е третият по големина в Англия след Уембли и Туикенхъм. \r\n \r\n \r\n2003 г.  \r\nИзраел бомбардира базата на групировката “Ислямски джихад” в Сирия. Това е първата израелска атака на сирийска територия за последните три десетилетия. \r\n \r\n \r\n2000 г. \r\nСтотици хиляди сърби излизат по улиците на Белград и другите големи градове и настояват бившият югопрезидент да предаде властта. Слободан Милошевич губи президентските избори от кандидата на блока Демократична опозиция на Сърбия - Воислав Кощуница, но отказва да признае поражението си. Президентските избори се провеждат на 24 септември 2000 г. През май 1999 г. Слободан Милошевич е обвинен за извършване на военни престъпления и престъпления срещу човечеството по време на войните след разпадането на Югославия в началото на 90-те години. \r\n \r\n \r\n1994 г.  \r\nЮНЕСКО обявява този ден за Международен ден на учителя. \r\n \r\n \r\n1962 г. \r\nГрупата „Бийтълс\" издава първия си сингъл „Love Me Do\". \r\n \r\n \r\n1944 г. \r\nВ Крайова е сключено споразумение между България и Югославия, подписано от Добри Терпешев и Йосип Броз Тито, за участие на български войски във военни действия срещу Германия на югославска територия. \r\n \r\n \r\n1929 г. \r\nВъв Франция се разбива английски дирижабал, в резултат на което загиват 47 души, в това число и министъра на британските въздушни сили лорд Томсън. \r\n \r\n \r\n1921 г. \r\nВ Лондон е основан Международният ПЕН клуб. Международният ПЕН клуб е организация на писатели, есеисти, новелисти. Негов пръв председател - Дж. Голсуърти. \r\n \r\n \r\n1910 г. \r\nПортугалия отхвърля монархията и се обявява за република. \r\n \r\n \r\n1864 г. \r\nИндийския град Калкута е почти напълно разрушен от циклон. 60 хиляди души загиват. \r\n \r\n \r\n1858 г. \r\nСъс застъпничеството на Стефан Богориди Иларион Макариополски е ръкоположен за епископ, с изричната уговорка, че няма да иска своя епархия. \r\nИларион Макариополски е висш духовник, митрополит, един от водачите на църковно-националната борба. Роден през 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Иларион Макариополски е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва провокация спрямо цариградския патриарх, като отказва да спомене името му в тържествената великденска литургия. За тази си постъпка е отново заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. Той е член и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г. \r\n \r\n \r\n1823 г. \r\nВ Англия започва да се издава първото медицинско списание “Ланцет”. \r\n \r\n \r\n1793 г. \r\nКонвентът във Франция въвежда революционния календар, според който годината започва на 22 септември (първия ден на Републиката) и се състои от 12 месеца (носещи имена, отразяващи типични за съответния сезон особености) с по 30 дни, а останалите 5 дни са обявени за празници. \r\n \r\n \r\n \r\n1502 г. \r\nХристофор Колумб открива Коста Рика. \r\n \r\n \r\n На тази дата са родени: \r\n \r\n \r\n1929 г.  \r\nРоден е Ричард Гордън - американски астронавт. От 1953 г. работи към изпитателните и метеорологичните части на ВМФ. В групата на астронавтите е от 1963 г. В дните между 12 и 14 септември 1966 г. лети с космическия кораб \"Джемини-11\" заедно с Ч. Конрад като втори пилот. Пребивава в орбита общо 71 часа, като прави 44 обиколки около Земята, преминавайки разстояние около 1,8 млн. км. Излиза два пъти в открития Космос. В дните между 14 –24 ноември 1969 г. лети до Луната заедно с Ч. Конрад и А. Бинкато, пилот е на основния отсек на кораба \"Аполо-12\"; прави 44 обиколки около Луната. \r\n \r\n \r\n \r\n1902 г. \r\nРоден е Рей Крок – американски бизнесмен, основал империята за бързо хранене – Макдоналдс. Рей Крок умира през 1984 година. \r\n \r\n \r\n1882 г . \r\nРоден е Робърт Годар - американски учен. Директор е на Изследователското авиационно бюро при министерството на ВМФ на САЩ в периода 1942-1945 г. В годините между 1914 - 1940 г. получава 83 патента за изобретения в областта на ракетната техника, а след смъртта му на негово име са регистрирани още 131 патента на изобретения от неговия архив. Опити с кислородно-въглеводородно течно гориво Годар започва през 1920 г., а стендови изпитания с ракетни двигатели с течно кислородно гориво - от 1921 г. През 1926 г. изстрелва ракета с течно гориво (течен кислород и газолин). В следващите години разработва и изпитва редица ракети с течно гориво. Името на Годар носи кратер на обратната страна на Луната. \r\n \r\n \r\n1864 г. \r\nРоден е Луис Жан Люмиер – френски химик и индустриалец. Работи в ателието на баща си, който е фотограф. Със сътрудничеството на брат си Огюст предприема опити, които водят до подобряване развитието във фотографското изкуство. През 1895 г. създава в собствената си фабрика в Лион първия кинематограф. Открива и способ за трицветно фотографиране. Във Франция е учредена ежегодна премия \"Л. Люмиер\" за документален филм. \r\n \r\n \r\n1713 г. \r\nРоден е Дени Дидро – френски философ, енциклопедист. В периода 1751-1772 г. работи върху произведението си \"Енциклопедия\" (\"Encyclopedie, ou Dictionnaire Raisonne des Sciences, des Arts et des Metriers\"), издадено в 28 тома, 6 тома допълнение и 2 тома таблици. През 1773 г. продава своята уникална библиотека на руската императрица Екатерина II. Работи известно време в Санкт Петербург от 1773 г. до 1774 г. Автор е на две пиеси (\"Незаконороденият син\", \"Баща на семейство\") и няколко романа (\"Жак Фаталистът\", \"Внукът на Римо\" и др.), публикувани след смъртта му.  \r\nПо-известните негови съчинения са: \"Философски мисли\" (1746 г.), \"Разходка на скептика\" (1747 г.), \"Писмо за слепите в услуга на виждащите\" (1749 г.), \"За красотата\" (1751 г.), \"Мисли за тълкуването на природата\" (1754 г.), \"Монахинята\" (1760 г.), \"Разговор между Даламбер и Д.\" (1769 г.), \"Сънят на Даламбер\" (1769 г.), \"Философски принципи\" (1770 г.), \"За драматическата поезия\" (1771 г.), \"Парадокс за актьора\" (1773 г.), \"Систематично опровержение на кн. на Хелвеций “За човека\" (1774), \"Племенникът на Рамо\" (1779 г.), \"Опит за живописта\" (издадена посмъртно; 1795 г.) и др. \r\n \r\n \r\n На тази дата умират: \r\n \r\n \r\n2011 г. \r\nУмира Стив Джобс. \r\nНа фирмения сайт на Джобс се появява съобщение, което гласи: „Apple загуби един мечтател и съзидателен гений, а светът губи един удивителен човек. Онези от нас, които имаха щастието да работят със Стив и да го познават изгубиха скъп приятел и вдъхновяващ наставник. Стив остави след себе си компания, каквато само той би могъл да построи, а неговият дух ще бъде винаги една от главните опори на Apple“. \r\nСтив Джобс твърди: „Смъртта най-вероятно е единственото най-добро изобретение на Живота. Тя е агентът на промяната. “ \r\n \r\n \r\n1941 г. \r\nУмира Луис Брандейс - бивш съдия от Върховния съд на САЩ, първият еврейски член на най-висшата съдебна инстанция в Америка. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.10.05", "title": "Денят 5 октомври в световната история"}
{"url": "http://www.focus-news.net/news/2019/10/05/2705351/donald-tramp-shte-bade-izprateno-iskane-za-glasuvane-za-protsedurata-za-impiychmant-do-kamarata-na-predstavitelite.html", "text": "Президентът на САЩ Доналд Тръмп пред репортери заяви, че Белият дом ще изпрати писмо до председателя на Камарата на представителите на САЩ с искане за гласуване на процедурата за импийчмънт, предава  TACC . \r\nСпоред него решението дали администрацията да се подчини на призовки на Камарата на представителите като част от процедурата по импийчмънт ще бъде взета от адвокати на Белия дом. \r\nТръмп каза още, че няма намерение да свързва сключването на търговско споразумение между САЩ и Китай с възможното провеждане на разследване в тази страна срещу бившия вицепрезидент на САЩ Джо Байдън и неговия син Хънтър. \r\n\"Не, това няма нищо общо\", каза американският лидер. \"Искам да сключа търговско споразумение с Китай, но само ако то отговаря на интересите на страната ни\", добави американският президент. \r\nТръмп каза в четвъртък, че Китай трябва да разследва Байдън и сина му. В същото време американският лидер не изключи възможността той да помоли китайския президент Си Дзинпин за това. \r\n \r\n  Юлиян Марков", "date": "2019.10.05", "title": "Доналд Тръмп: Ще бъде изпратено искане за гласуване за процедурата за импийчмънт до Камарата на представителите"}
{"url": "http://www.focus-news.net/news/2019/10/05/2705358/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 74+015 до км 78+554 посока Варна се ограничава поради ремонтни дейности на асфалтовата настилка. Движението се пренасочва при пътен възел „Ябланица“ и по път I-3 през гр. Ябланица. Срок до 05.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\nДвижението в участъка Повеляново – Варна от км 407+000 до км 422+000 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 05.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград / мост  при с. Писанец / от км 34+196 до км 34+590 се осъществява с повишено внимание поради  провеждане на спортно мероприятие бънджи-скокове. Участъка е сигнализиран с пътни знаци. Срок до 05.10.2019 г. в часови интервал от 09:00 до 17:00 часа \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението при км 21+603 в участък от 50 метра се осъществява в една лента поради кратковременни обследвания на ж.п. надлез/мостово съоръжение над пътя. Срок за времето от 10.00 часа до 16.00 часа на 07.10.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.10.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът II-37: Движението по път II-37 гр. Златица – Панагюрски колони от км 60+000 до км 66+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.10.2019 г.; \r\nПът III-843 Движението по път Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението сe контролира с пътни знаци. Срок в часовия интервал от 09:00 ч. до 17:30 ч. до 07.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя в района на паметникът на 22-та разстреляни перущенци. Срок само за часовия интервал от 14:00 ч. до 16:00 ч. на 08.10.2019 г.  \r\nОбходен маршрут: по път II-86 Пловдив – Асеновград – Смолян.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.05", "title": "Актуална пътна обстановка"}
{"url": "http://www.focus-news.net/news/2019/10/05/2705374/parkiraneto-v-stara-zagora-shte-bade-bezplatno-po-povod-praznika-na-grada.html", "text": "Паркирането в Стара Загора ще бъде безплатно по повод празника на града. Това съобщиха от пресцентъра на  Община Стара Загора . В Деня на Стара Загора, паркирането в „Зелена зона“ ще бъде без заплащане. Таксуването за кратковременно паркиране в централната градска част ще бъде възобновено на 7 октомври.", "date": "2019.10.05", "title": "Паркирането в Стара Загора ще бъде безплатно по повод празника на града"}
{"url": "http://www.focus-news.net/news/2019/10/05/2705376/zrelishtno-avtomobilno-sastezanie-smolyan-race-2019-s-blagotvoritelna-kauza-i-kulinarno-shou-shte-se-provedat-v-smolyan-na-dnes-i-na-6-oktomvri.html", "text": "Организаторите на зрелищното автомобилно шоу Smolyan Race 2019, което ще се проведе на днес и на 6 октомври т. г. са подготвили разнообразна програма за жителите и гостите на Смолян. Това съобщиха от пресцентъра на  община Смолян . Това издание ще мине под знака на благотворителността. Този уикенд центърът на Смолян отново ще се превърне в арена на автомобилни дуели, забава и много емоции. Мотото на спортното събитие е „Пазете семейството си на пътя“, а участие в него са заявили на 100 любители на силните усещания зад волана. \r\nChefs Club Smolyan също ще се включи в състезанието. За шоуто се очаква Иван Манчев, който ще прави кулинарна демонстрация на характерни храни от региона, молекулярна кухня и фаст фууд. На кулинарно шоу ще можете да се насладите на 5 октомври между 12 ч. и 14 ч. до паметника на полк. Владимир Серафимов на новия център. \r\nАкцент е благотворителната кампания, която подеха още преди месец организаторите на шоуто, за да може 24-годишният наш съгражданин Алкан Челеби да проходи отново. На 7 май 2015 г. животът му се преобръща след тежка автомобилна катастрофа. Последиците от инцидента са обездвижване на краката. Доктори в Турция дават шанс на Алкан да проходи отново, но за поредицата от операции, които трябва да претърпи са необходими 50 000 лв. Тази сума е непосилна за семейството му. \r\nПо този повод организаторите на Smolyan Race 2019 решават със средствата от таксите за състезанието, както и тези от кутията за дарения да подпомогнат лечението на Алкан, за да проходи отново. Кутията ще бъде поставена в Младежкия дом и дарения ще се събират по време на самото състезание. Ще има и благотворителен пазар за авточасти. \r\nЗа тези които няма да имат възможност да посетят събитието или искат директно да помогнат, могат да направят това по банковата сметка за набиране на средства за Алкан с IBAN: BG46 STSA 9300 0021 7516 09 (в лева) \r\nВключете се в нашата благотворителна кауза, за да върнем надеждата на Алкан да проходи отново, призовават от Smolyan Race 2019. \r\nОрганизатор на спортното събитие е „Авто мото клуб Смолян“. Автомобилното шоу се реализира с подкрепата на Община Смолян и ДА „Безопасност на движението по пътищата”, която ще обособи по време на състезанието Зона за пътна безопасност.", "date": "2019.10.05", "title": "Зрелищно автомобилно състезание Smolyan race 2019 с благотворителна кауза и кулинарно шоу ще се проведат в Смолян на днес и на 6 октомври"}
{"url": "http://www.focus-news.net/news/2019/10/05/2705367/gazeta-express-kosovo-poslanikat-na-sasht-v-prishtina-prizova-grazhdanite-na-kosovo-da-glasuvat-na-parlamentarnite-izbori.html", "text": "Посланикът на САЩ в Косово Филип Коснет призова гражданите на Косово да излязат и да гласуват на изборите за парламент на 6 октомври, пише вестник  Gazeta Express . \r\n„Свободните и справедливи избори зависят от вас. Каквито и да са вашите виждания, който и да подкрепяте – излезте и гласувайте. За вас, за държавата си, за бъдещето си.“, заяви Коснет в съобщение в „Туитър“.  \r\nНа 6 октомври ще се проведат предсрочните парламентарни избори в Косово. Вотът ще бъде наблюдаван от неправителствени огранизации и наблюдателна комисия на Европейския съюз.  \r\n \r\n  Теодор Пенев", "date": "2019.10.05", "title": "Gazeta Express (Косово): Посланикът на САЩ в Прищина призова гражданите на Косово да гласуват на парламентарните избори"}
{"url": "http://www.focus-news.net/news/2019/10/05/2705375/kontsert-pod-nadslov-tsvetat-na-vishnata-shte-se-provede-v-malkata-bazilika-v-plovdiv.html", "text": "Концерт под надслов: „Цветът на вишната“ ще се проведе в Малката базилика в Пловдив на 5 октомври. Това съобщиха за Радио „Фокус“ – Пловдив от Дирекция „Култура и културно наследство“ към Общината. С този концерт Международният фестивал „Дни на музиката в Балабановата къща” отбелязва в програмата си изключително важната тройна годишнина в двустранните отношения между България и Япония. През настоящата 2019-та се навършват 80 години от установяване на дипломатическите отношения, 60 години от тяхното възстановяване и 110 години от началото на официалните контакти между двете държави. \r\nЕфектният замисъл на концерта, посветен на този знаменателен юбилей, цели да покаже симбиозата между двете култури, въздействието на музикалния език в неговата универсална чуваемост, посредством „разменените роли” на част от знаменитите изпълнители. \r\nЯпонският гост Шиня Оно ще свири на гайда български фолклор, именитата и креативна флейтистка Мила Павлова, облечена в японско кимоно ще изпълнява японска музика в партньорство с майсторката на клавирния съпровод Маргарита Илиева, а ангелогласната певица Нели Андреева, чиято родопска „Малка мома” превзе ефира в Япония, ще подчертае устоите си в традицията, заедно с чудесния китарист Николай Пеев. \r\nНачалният час на концерта е 18.30 часа, събитието се осъществява в партньорство с Японското посолство.", "date": "2019.10.05", "title": "Концерт под надслов: „Цветът на вишната“ ще се проведе в Малката базилика в Пловдив"}
{"url": "http://www.focus-news.net/news/2019/10/05/2705371/blagoevgrad-otbelyazva-107-godini-ot-osvobozhdenieto-na-gorna-dzhumaya-s-tarzhestvena-programa.html", "text": "Община Благоевград ще отбележи 107 години от Освобождението на Горна Джумая и Пиринска Македония с богата празнична програма. Честванията по повод годишнината ще бъдат през целия ден. Това съобщиха от  Общината . Празничният ден ще започне в 09.30 часа с Панихида за загиналите за Освобождението на Горна Джумая от османско иго и полагане на цветя на паметния знак на Майор Иван Павлович Орлински. Тя ще бъде отслужена в църковен храм „Въведение Богородично“. В 10.00 часа ще бъде издигнат националният флаг на Република България. Ще бъде извършен тържествен преглед на знамена и униформи на българската армия и полагане на цветя на паметника на Георги Измирлиев - Македончето. В 10.45 часа  ще бъдат положени венци и цветя на паметника на Македоно-одринското опълчение , който се намира на площад „Мите Марков“. След това, от 11.15 часа, предстои концерт на Ансамбъл „Пирин“. Началото на втората част от празничната програма на 5 октомври ще бъде поставено с  Тържествена сесия на Общински съвет-Благоевград и Церемония по връчване на наградите „Личност на годината“. Сесията започва от 17.00 часа в ДТ „Никола Вапцаров“.В 19.00 часа предстои Втори международен детски фолклорен танцов фестивал  „Ритми и багри“ на ЦЛРТБ. Той ще бъде на площад „Македония“. На 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край.", "date": "2019.10.05", "title": "Благоевград отбелязва 107 години от Освобождението на Горна Джумая с тържествена програма"}
{"url": "http://www.focus-news.net/news/2019/10/05/2705381/v-pazardzhishko-se-izvarshvat-zasileni-proverki-svarzani-bezopasnostta-po-vreme-na-otkrivaneto-na-lovniya-sezon.html", "text": "Предприети са засилени проверки свързани с безопасността по време на откриването на ловния сезон за местен дребен и едър дивеч и груповият лов на дива свиня, съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той обясни, че служителите, отговарящи по това направление в ОДМВР-Пазарджик и районните управления по места, съвместно с представители на Регионалната дирекция по горите и ловно-рибарските дружества ще вземат участие в инструктажи на ръководителите на дружинките по места. „Целта е още веднъж да се напомнят мерките за безопасно транспортиране и боравене с оръжие. Проверките имат за цел да засилят вниманието на участниците в лова към опасностите, които крие пренебрегването на мерките за безопасност. От извършения анализ в Главна дирекция „Национална полиция” са изведени на най-честите причини за допуснати предишни инциденти: стрелба по шум или неясно видима цел; използване на сачми с диаметър над 6 мм по време на групов лов на дива свиня; неправилно боравене с огнестрелно оръжие – до неговата употреба, то не следва да е заредено, винаги трябва да е насочено в безопасна посока и да е технически изправно, самоволно напускане на позицията, определена от ръководителя на лова, употреба на алкохол и упойващи вещества. Участниците в лова задължително да са екипирани с ленти, шапки или облекло с ярък сигнален цвят, стриктно да се спазват правилата за безопасност и противопожарните изисквания при провеждането на ловните излети, стриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника. Дадени са указания на организаторите на лова по време на инструктажите да насочват вниманието на ловците за установяване на умрели диви свине или такива с нетипично поведение, в контекста за мерките за превенция на разпространението на болестта Африканска чума по свинете“, обясни Стоянов. Той допълни, че представители на ОДМВР-Пазарджик са взели участие в редовното заседание на Съвета по лова, което се е провело в сградата на Регионалната дирекция по горите в Пазарджик. \r\n \r\nВаня НИКОЛОВА", "date": "2019.10.05", "title": "В Пазарджишко се извършват засилени проверки, свързани безопасността по време на откриването на ловния сезон"}
{"url": "http://www.focus-news.net/news/2019/10/05/2705382/zam-ministar-atanas-dobrev-shte-uchastva-v-otkrivaneto-na-lovniya-sezon-v-lovech.html", "text": "Започва ловният сезон за дребен и едър дивеч и груповият лов на дива свиня. По този повод зам.-министърът на земеделието, храните и горите Атанас Добрев ще бъде на посещение в Ловеч за среща с ловците, предаде репортер на  Агенция “Фокус” . В 11.00 часа той ще разясни указанията за прилагане на мерките за биосигурност във връзка с болестта Африканска чума по свинете. \r\n \r\n Агенция “Фокус” припомня:  От  Министерство на земеделието, храните и горите (МЗХГ) съобщиха, че по време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Във връзка с откриването на ловния сезон за дива свиня, министърът на земеделието и храните Десислава Танева издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Независимо, че на много места популацията е засегната от вируса, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. \r\nНад 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на африканска чума. \r\nЗабранената зона от 200 кв. км се намалява на 3 кв. км. Съгласно новите указания се намалява и срокът за забраната - от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. \r\nОпределя се инфектирана 200 кв. км зона около установен случай на заразено диво прасе. В нея попадат забранената площ от 3 кв. км, както и други две санитарни зони. В първата санитарна зона от 27 кв. км се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. \r\nВсички отстреляни по време на лов диви свине задължително трябва се изследват за вируса, като изследванията са за сметка на БАБХ. До излизане на резултатите от пробите отстреляните диви свине трябва да останат за съхранение в хладилни съоръжения. \r\nВеселка ИВАНОВА", "date": "2019.10.05", "title": "Зам.-министър Атанас Добрев ще участва в откриването на ловния сезон в Ловеч"}
{"url": "http://www.focus-news.net/news/2019/10/05/2705380/pametnik-na-gotse-delchev-shte-bade-otkrit-v-bansko-po-povod-107-ata-godishnina-ot-osvobozhdenieto-na-grada-v-hoda-na-balkanskata-voyna.html", "text": "Паметник на Гоце Делчев ще бъде открит в Банско по повод 107-ата годишнина от освобождението на града в хода на Балканската война. Това съобщи за  Радио „Фокус“-Пирин  историкът от Музеен комплекс – Банско Георги Питов. Той обясни, че това ще се случи в 10.00 часа. Паметникът ще бъде разположен в началото на улица „Гоце Делчев“ при пресечката ѝ с улица „Христо Ботев“. „Това е непосредствено пред Началното училище „Отец Паисий Хилендарски“. Това е една от най-красивите улици в града, като някога тя е била занаятчийска“, каза още Питов. По думите на Питов, този паметник е особено важен за местните жители, тъй като Делчев е бил учител в града, възстановил е комитета на ВМОРО. \r\nЛивия НИНОВА", "date": "2019.10.05", "title": "Паметник на Гоце Делчев ще бъде открит в Банско по повод 107-ата годишнина от освобождението на града в хода на Балканската война"}
{"url": "http://www.focus-news.net/news/2019/10/05/2705379/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech.html", "text": "В съботния  ден Негово високопреосвещенство Ловчански  митрополит Гавриил ще оглави Архиерейска света Литургия в   храм  „Св. Троица“, град  Ловеч, предаде репортер на  Агенция „Фокус“ .  Началото й е от 9.00 часа.  \r\nНикола ПЕТКОВ", "date": "2019.10.05", "title": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/10/05/2705384/pluven-baseyn-smolyan-nyama-da-raboti-za-svobodno-pluvane-na-dnes-i-na-6-oktomvri.html", "text": "Плувен басейн –Смолян няма да работи за свободно плуване на днес и на 6 октомври (събота и неделя). Това съобщиха пресцентъра на  Община Смолян .", "date": "2019.10.05", "title": "Плувен басейн – Смолян няма да работи за свободно плуване на днес и на 6 октомври"}
{"url": "http://www.focus-news.net/news/2019/10/05/2705385/regionalen-istoricheski-muzey-blagoevgrad-organizira-bogata-programa-za-praznika-na-grada.html", "text": "Регионален исторически музей – Благоевград отганизира богата програма за празника на града. Това съобщи за  Радио „Фокус“ – Пирин  д-р Кирил Алексиев, временно изпълняващ длъжността директор на музея. По думите му утре културната институция ще работи със свободен вход за всички посетители. Акцент в програмата на музея за днешния ден е изложбата „Изложбата „Различната България“, която е дело на Асен Великов, който е един от първите фотографи, занимаващ се професионално със заснемането на народни традиции, носии и обичаи из цялата страна. „Нейната основна идея е да представи България не такава, каквато я виждаме в нашето всекидневие и в негативните новини, а тази, която носим в сърцето си“, каза още д-р Алексиев. Той добави, че друго нещо, с което музея ще се включи в празника е Парад на знамена и униформи от периода 1878 – 1944 година. „В него ще дефилират представители от над 17 регионални клуба на Национално дружество „Традиция“. В рамките му ще представим униформи от времето на Априлското въстание, през Българска легия, Българко опълчение. Ще има и униформи от Сръбско – българската война, които ще бъдат представени от клуба от Русе. Ще представим и копия на бойни знамена, които са участвали във войните за национално обединение“, допълни д-р Алексиев. Той подчерта, че парадът ще бъде съпроводен и от историческа справка, която разказва както за униформите, така и за знамената. \r\nЛивия НИНОВА", "date": "2019.10.05", "title": "Регионален исторически музей – Благоевград организира богата програма за празника на града"}
{"url": "http://www.focus-news.net/news/2019/10/05/2705372/nezavisen-makedoniya-partiite-v-kosovo-sa-poharchili-nad-2-mln-evro-za-predizborni-kampanii.html", "text": "НПО „Демокрация в действие“ която следи предизборната кампания за парламентарните избори в Косово на 6 октомври, обяви че политическите партии са похарчили общо малко повече от 2,1 млн. евро в деветте дни на предизборната кампания, която започна на 25 септември и завърши на 4 октомври, пише македонският вестник  Независен . \r\nОбщата оценка на организацията е, че атмосферата е била спокойна в края на кампанията, със забележки относно финансовата прозрачност на определени политически организации, които не докладваха някои от своите дейности пред Централната избирателна комисия и следователно не можеха да изчислят по-точно разходите си. \r\n„По време на предизборната кампания в Косово политическите партии дадоха предизборни обещания, главно идеологически, свързани с актуални теми, които предизвикват интерес и емоция сред избирателите.“, се казва в съобщението на „Демокрация в действие“ за изборите. \r\nОрганизацията съобщава също, че в последните дни във фокуса на партиите са били три сфери: образованието, икономиката и здравеопазването. \r\nКампанията за предсрочните парламентарни избори приключи на 4 октомври в полунощ, когато започна денят за размисъл. \r\n \r\n  Теодор Пенев", "date": "2019.10.05", "title": "„Независен“ (Македония): Партиите в Косово са похарчили над 2 млн. евро за предизборни кампании"}
{"url": "http://www.focus-news.net/news/2019/10/05/2705386/tass-tramp-e-gotov-da-vdigne-sanktsiite-na-oon-ot-severna-koreya-v-zamyana-na-demontiraneto-na-yadreniya-tsentar-v-yonbyon.html", "text": "Президентът на САЩ Доналд Тръмп е готов да предложи премахване на санкциите на ООН от Северна Корея в продължение на три години в замяна на съгласието на Пхенян за пълното премахване на ядрения център в Йонбьон, предава  TACC , като се позовава на списание Time . \r\nСпоред информацията, кабинета на Тръмп на заседание на Съвета за национална сигурност е представил обзор от различни предложения, предназначени да помогнат за възобновяването на преговорите между САЩ и Северна Корея.  \r\nЕдно от предложенията призовава за премахването на санкциите на ООН върху Пхенян за три години, които забраняват износа на текстилни продукти и въглища от Северна Корея, в замяна на съгласието на страната да демонтира ядрения си център в Йонбьон. Президентът е бил съгласен с това предложение.  \r\nСписанието набляга на факта, че на срещата на Съвета за сигурност, Тръмп не е проявил никаква заинтересованост от новите ракетни изпитания на Северна Корея. Той е решил преговорите между Пхенян и Вашингтон да продължат, въпреки, че първите продължават да създават и тестват нови и по-опасни оръжия.  \r\n \r\n  Теодор Пенев", "date": "2019.10.05", "title": "ТАСС: Тръмп е готов да вдигне санкциите на ООН от Северна Корея в замяна на демонтирането на ядрения център в Йонбьон"}
{"url": "http://www.focus-news.net/news/2019/10/05/2705377/b92-sarbiya-vuchich-prizova-sarbite-v-kosovo-da-glasuvat-za-srabska-lista.html", "text": "Президентът на Сърбия Александър Вучич се срещна с представители на партия „Сръбска листа“, които ще участват на предсрочните парламентарни избори в Косово и призова сърбите в страната да гласуват за тях, предава белградската медия  Б92 . \r\nПрезидентът се срещна със 17 кандидати за народни представители от партията в президентството в Белград.  След срещата Вучич се обърна към сърбите в Косово в изявление пред журналисти и ги призова да гласуват за „Сръбска листа“.  \r\n„Първо, искам да поканя всички сърби в Косово и Метохия да отидат и да гласуват на 6 октомври по своята собствена съвест, и също така искам да ги поканя да гласуват за „Сръбска листа“, заяви Вучич.  \r\n„Можехме да видим съвместна, фокусирана и брутална (предизборна) кампания в Косово“, коментира още президента.  \r\n„Тя се състоя от всички четири албански политически листи и всички казаха, че е важно да се говори със сърбите, но не и със Сърбия. Всички други можеха да дойдат, но никой от нас от Сърбия не можеше да отиде и да подкрепи нашите хора и представителите на нашия народ“, добави Вучич.  \r\n„На „Сръбска Листа“ й беше забранено да излъчи единственото видео, създадено от нея, заради лозунга „Сърбия зове“. И 30 хил. евро трябва да бъдат платени, което означава, че те са ограбили партията, защото те са сметнали лозунга за нарушение“, заключи сръбският президент.  \r\n \r\n  Теодор Пенев", "date": "2019.10.05", "title": "Б92 (Сърбия): Вучич призова сърбите в косово да гласуват за „Сръбска листа“"}
{"url": "http://www.focus-news.net/news/2019/10/05/2705388/sport-livarpul-izliza-kato-domakin-sreshtu-lestar-v-mach-ot-osmi-krag-na-angliyskata-vissha-liga.html", "text": "Футбол: Ливърпул излиза като домакин срещу Лестър в мач от осми кръг на английската Висша лига. Домакините са лидери в класирането с 21 точки, като са записали единствено победи в изиграните до този момент седем мача.  \r\nГостите са с 14 точки и се намират на трета позиция, като при победа могат да изместя от второто място Манчестър Сити. Мачът започва в 17:00 часа.", "date": "2019.10.05", "title": "Спорт: Ливърпул излиза като домакин срещу Лестър в мач от осми кръг на английската Висша лига"}
{"url": "http://www.focus-news.net/news/2019/10/05/2705378/sport-otborite-na-betis-i-eybar-zavarshiha-naravno-v-mach-ot-osmi-krag-na-ispanskata-primiera-division.html", "text": "Футбол: Отборите на Бетис и Ейбар завършиха наравно в мач от осми кръг на испанската Примиера Дивисион. \r\nГостите от Ейбар откриха резултата в 34-ата минута с гол на Фабиан Орелана, след като беше отсъдена дузпа. През второто полувреме домакините изравниха през 66-ата минута чрез Лоренцо Морон. Така Бетис и Ейбар остават съответно на девето и 12-то място във временното класиране. И двата отбора имат по 9 точки, но гостите са с по-добра голова разлика.", "date": "2019.10.05", "title": "Спорт: Отборите на Бетис и Ейбар завършиха наравно в мач от осми кръг на испанската Примиера Дивисион"}
{"url": "http://www.focus-news.net/news/2019/10/05/2705383/afp-kongresat-dade-na-beliya-dom-srok-do-18-oktomvri-da-predade-dokumentite-svarzani-sa-razgovorite-mezhdu-tramp-i-zelenski.html", "text": "Комисиите в Конгреса, които се занимават с процедурата по импийчмънт срещу президента на САЩ Доналд Тръмп наредиха на Белия дом да предаде документите, свързани с разследването, предава  AFP . \r\nТова се случи след като комисиите излязоха с изявление, в което ръководителят на канцеларията на Белия дом Мик Мълвейни иска документите, свързани с обвиненията, че Тръмп е подлагал на натиск президента на Украйна Владимир Зеленски, за да получи политически услуги. \r\n„Белият дом отказа да (…) отговори на множеството искания на комисиите да предаде документите доброволно. След месец, изглежда сякаш президентът е избрал пътя на пренебрежението и прикриването (на фактите)“, заяви Мулвани в изявлението си.  \r\n„Съжаляваме, че президентът Тръмп постави нас и нацията ни в тази позиция, но неговите действия не ни оставят избор, освен да поставим това искане“, добави той.  \r\nНа Белия дом беше поставен срок до 18 октомври да предаде исканите документи.   \r\n \r\n  Теодор Пенев", "date": "2019.10.05", "title": "AFP: Конгресът даде на Белия дом срок до 18 октомври да предаде документите, свързани са разговорите между Тръмп и Зеленски"}
{"url": "http://www.focus-news.net/news/2019/10/05/2705387/s-pohod-do-preobrazhenskiya-manastir-prodalzhava-esennata-kampaniya-dvizhi-se-i-pobedi.html", "text": "С поход до Преображенския манастир продължава есенната кампания „Движи се и победи“. Вторият дял на инициативата ще се проведе днес, съобщават за  Радио „Фокус“ – Велико Търново  от Регионалната здравна инспекция в града, които са съорганизатори. Началната точка за тръгване ще е центъра на село Беляковец. Маршрутът ще премине покрай Сухото езеро и бившия полигон, по черен път с леко спускане се достига борова гора, в която има кът за отдих около заслон Беляковец. Минава се през скалната бариера, като след нея има стръмен склон, след който се стига до манастира. Следва се зелена маркировка. От манастира се продължава по традиционния маршрут до Велико Търново над водопадите по маркировка червено и бяло или под скалната бариера по жълто-бяла маркировка. \r\nОбщото времетраене на похода ще е около четири часа. \r\nОбявен е и втори маршрут от Беляковец през Самоводене до Преображенския манастир. В посока север по жълта маркировка се преминава през полигона и следва спускане към изворите на река Раковица (с кът за отдих) – около 30 мин. Продължава се по черен път край реката. След около 30-40 мин. се достига село Самоводене. То се пресича в югозападния край и се излиза над вареницата. От нея се продължава на югозапад, достига се разклон с червена маркировка, по която се продължава за Преображенския манастир. Там ще се си извършва регистрацията на преминалите маршрута до 14.00 часа. \r\nТози път е малко по дълъг и се преминава за 5 часа. \r\nНачалният час за тръгване от центъра на Беляковец е 9.00-9.30 часа. \r\nИнициативата е в рамките на детската компонента на програма СИНДИ „Здрави деца в здрави семейства”. \r\nЛуиза ТРАНЧЕВА", "date": "2019.10.05", "title": "С поход до Преображенския манастир продължава есенната кампания „Движи се и победи“"}
{"url": "http://www.focus-news.net/news/2019/10/05/2705392/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. На много места все още е мъгливо. Температурите са между 0 и 6-7 градуса. Облачно и мъгливо е времето, на връх Ботев има лек вятър. Съоръженията не работят. Препоръчва се туристите да не се качват по високите части на планините докато не премине този циклон. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.05", "title": "ПСС: Лоши са условията за туризъм в планините"}
{"url": "http://www.focus-news.net/news/2019/10/05/2705390/tass-putin-pozdravi-pedagozite-po-sluchay-mezhdunarodniya-den-na-uchitelya.html", "text": "Руският президент Владимир Путин поздрави руските учители по случай професионалния им празник, отбелязвайки техния принос за поддържането на високото ниво на националното училищно образование в Русия, предава  TACC . \r\n\"Педагогическoто майсторство и мъдрост винаги са се радвали на неограничено уважение у нас \r\n \r\n  Теодор Пенев", "date": "2019.10.05", "title": "ТАСС: Путин поздрави педагозите по случай Международния ден на учителя"}
{"url": "http://www.focus-news.net/news/2019/10/05/2705391/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-sv-prorok-iliya-v-selo-slavovitsa.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще оглави Архиерейска света Литургия в храм „Св. пророк Илия“, село Славовица, Ихтиманска духовна околия на Софийска епархия, предаде репортер на  Агенция „Фокус“ . Началото й е от 9.30 часа.  \r\nНикола ПЕТКОВ", "date": "2019.10.05", "title": "Негово преосвещенство Белоградчишки епископ Поликарп ще оглави Архиерейска света Литургия в храм „Св. пророк Илия“ в село Славовица"}
{"url": "http://www.focus-news.net/news/2019/10/05/2705389/politseyski-sluzhiteli-ot-odmvr-shumen-zapochnaha-masovi-proverki-na-lovnite-druzhinki.html", "text": "Полицейски служители от ОДМВР- Шумен започнаха масови проверки на ловните дружинки в областта по време на откриването на ловния сезон на групов лов на дива свиня. Това съобщиха от  Областната дирекция на МВР . Униформените осъществяват контрол при пренасяне на оръжието на ловците. По време на проверките преди начало на ловните излети, полицейските служители ще обръщат внимание за безопасно боравене с огнестрелно оръжие и стрелба само по цел, която е ясно видима, на забраната за носене и ползване на оръжие след употреба на алкохол, наркотични и упойващи вещества. Проверка на членска карта, заверен билет за лов за настоящата година инструктаж за безопасност- така започна първият излет на дружинката в село Драгоево в местността „Средуръта“.Полицай Марин Савов извърши проверка на разрешителните и начина на пренасяне на оръжията на ловците. Според нормативните изисквания оръжието трябва да бъде затворено в транспортен куфар или в калъф, който има заключващо устройство на спусъка. Обърна внимание на правилата за безопасност и противопожарните изисквания при провежане на лов. Най- младият ловец в дружинката, в която членуваг  70 ловци, е на 30 годдини, а най- възрастният на 68. Проведени са инструктажи с ръководителите на ловните сдружуния, като им е обърнато внимание  да се спазват правилата за безопасност при боравене с оръжие и боеприпаси. „Надявам се на отговорно отношение, за да приключи сезонът без инциденти“, каза директорът на ОД на МВР- Шумен ст. комисар Ялчън Расим. Във връзка с необходимостта за превенция на ограничаване на разпространението на Африканска чума по свинете, ловът трябва да се провежда при стриктно изпълнение на мерки за биосигурност и дезинфекция. „Ловците са инструктирани да са бдителни и ако установят умрели диви свине или с нетипично поведение да подадат сигнал към компетентните служби“, допълни Расим. През 2018 година по време на ловни излети са проверени 269 ловци, нарушения не са констатирани. 3 212 са ловците, които се водят на отчет в сектор „КОС“ към ОДМВР- Шумен. Общият брой огнестрелно оръжие, което се води на отчет и контрол към 30 юни  е7 123, от които 5 578 са за ловни цели, а 1 545 са собственост на юридически лица и еднолични търговци, придобито от тях за служебни и граждански цели. Ловният сезон приключва на 28 февруари, като дотогава по врме на излетите дружинките също ще бъдат системно проверявани от служители на МВР и РУГ.", "date": "2019.10.05", "title": "Полицейски служители от ОДМВР- Шумен започнаха масови проверки на ловните дружинки"}
{"url": "http://www.focus-news.net/news/2019/10/05/2705393/dvizhenieto-pri-km-1-na-am-trakiya-v-posoka-sofiya-shte-se-osashtestvyava-v-aktivnata-lenta-do-1800-chasa.html", "text": "До 18:00 ч. днес движението при км 1 на АМ \"Тракия\", в посока София, ще се осъществява в активната лента поради ремонтни дейности на асфалтовата настилка, съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.10.05", "title": "Движението при км 1 на АМ \"Тракия\", в посока София, ще се осъществява в активната лента до 18:00 часа"}
{"url": "http://www.focus-news.net/news/2019/10/05/2705395/sedmi-planinski-lekoatleticheski-polumaraton-removo-blattsa-rakitovo-shte-se-provede-dnes.html", "text": "Седми планински лекоатлетически полумаратон“ Ремово-Блатца-Ракитово“ ще се проведе днес, съобщиха от  общинската администрация  в Ракитово. От 10.00 часа ще бъде даден стартът на Седмия планински лекоатлетически полумаратон „Ремово-Блатца-Ракитово-2019“. Той се провежда в чест на 107 години от Балканската война. Организатори са Община Ракитово, Местната комисия за борба с противообществените прояви на малолетни и непълнолетни, Спортен клуб“ Левски“-Ракитово и Сдружение „ Суткя“-Ракитово. В спортната надпревара ще участват жени и мъже на дистанции 5 км, 10 км и 20 км. Организаторите напомнят, че желаещите трябва да попълнят формуляр по образец и медицинско свидетелство за предсъстезателен медицински преглед.", "date": "2019.10.05", "title": "Седми планински лекоатлетически полумаратон “Ремово-Блатца-Ракитово“ ще се проведе днес"}
{"url": "http://www.focus-news.net/news/2019/10/05/2705394/ria-novosti-voennomorskite-sili-na-sasht-testvaha-uspeshno-nova-protivokorabna-raketa.html", "text": "Военноморските сили на САЩ проведоха успешно изпитания на противокорабната ракета „НСМ“ по време на учения в крайбрежните води на остров Гуам, предава  РИА Новости . \r\n„Бойният кораб “Габриел Гифърдс“ успешно демонстрира възможностите на ракетата „НСМ“ по време на ученията в Тихия океан, (именувани) Пасифик Грифин“, се казва в съобщение на американския Тихоокеански флот. \r\nСпоред изявлението това е първото изстрелване на такава ракета в тихоокеанския регион. \r\n\"Много съм горд с нашата екипна работа, която доведе до успешното изстрелване на НСМ\", заяви командващаият операцията Матю Леман. \r\nПротивокорабната ракета „НСМ“ е оръжие с висока прецизност и дълъг обсег, което може да локализира и унищожава вражески кораби на разстояние до 100 морски мили (185 км). Ракетата лети на много малка височина над морската повърхност и използва усъвършенствани устройства за прицелване. \r\n \r\n \r\n \r\n \r\n  Теодор Пенев", "date": "2019.10.05", "title": "РИА Новости: Военноморските сили на САЩ тестваха успешно нова противокорабна ракета"}
{"url": "http://www.focus-news.net/news/2019/10/05/2705396/prodalzhava-mezhdunarodniyat-muzikalen-festival-za-nova-populyarna-pesen-zlaten-kesten-v-petrich.html", "text": "Започва международният музикален фестивал за нова популярна песен „Златен кестен. Той ще се проведе днес и утре на открита сцена на градския площад в Петрич. Това съобщиха от пресцентъра на  Общината . Форматът отново представя музикални емоции, уникални гласове, хитови изпълнители и специалното участие на балет „Нова“. Най-голямото музикално събитие в община Петрич показва изпълнители от страната и чужбина в конкурса за нова песен.  \r\nВъв втората фестивална вечер от 20.00 часа ще бъде и официалната церемония за награждаване на класираните изпълнители. За доброто настроение на публиката ще се грижат също и гостуващите изпълнители Дара и Папи Ханс.  \r\nМузиката, която зарежда и цялата емоция, е обединена в звездните нощи на „Златен кестен“ 2019 г. Организатори на фестивала са Община Петрич и Народно читалище „Братя Миладинови – 1914“.", "date": "2019.10.05", "title": "Продължава международният музикален фестивал за нова популярна песен „Златен кестен“ в Петрич"}
{"url": "http://www.focus-news.net/news/2019/10/05/2705398/vavezhda-se-vremenna-organizatsiya-na-dvizhenieto-vav-veliko-tarnovo-zaradi-provezhdaneto-na-futbolen-mach.html", "text": "Въвежда се временна организация на движението във Велико Търново за провеждането на футболен мач. Това съобщиха от пресцентъра на  Община Велико Търново . Във връзка с организирането и провеждането на футболен мач между отборите на ФК „Етър-1924“ - Велико Търново и ПФК „Локомотив“ - Пловдив се затварят за движение на МПС прилежащите около стадион „Ивайло“ улици: \r\n- за времето от 08.00 до приключване на събитието се затваря паркинга пред вход „Север“ на стадиона; \r\n- за времето от 13.00  до приключване на събитието за движение на МПС се затваря ул. „Филип Тотю“ от кръстовището с ул. „Славянска“ до кръстовището с ул. „Йоновка“.", "date": "2019.10.05", "title": "Въвежда се временна организация на движението във Велико Търново заради провеждането на футболен мач"}
{"url": "http://www.focus-news.net/news/2019/10/05/2705400/sport-totnam-gostuva-na-braytan-v-mach-ot-osmi-krag-na-angliyskata-vissha-liga.html", "text": "Футбол: Тотнъм гостува на Брайтън в мач от осми кръг на английската Висша Лига. \r\nГостите се намират на шеста позиция в класирането в Англия и при победа ще натрупат 14 точки, с които могат да се издигнат до трето място във временното класиране. Домакините от Брайтън са 16-ти и при успех днес могат да се изкачат до десета позиция. Мачът започва в 14:30 часа българско време.", "date": "2019.10.05", "title": "Спорт: Тотнъм гостува на Брайтън в мач от осми кръг на английската Висша Лига"}
{"url": "http://www.focus-news.net/news/2019/10/05/2705402/obshtinskiyat-mladezhki-tsentar-zahari-stoyanov-v-dobrich-organizira-eko-initsiativa-s-grizha-kam-prirodata.html", "text": "Общинският младежки център (ОМЦ) „Захари Стоянов“ организира еко инициатива „С грижа към природата“, предаде кореспондентът на  Радио „Фокус” – Варна . Идеята е да се създаде нагласа у децата и младежите да поддържат града чист и да се грижат за природата. Събитието се реализира в партньорство между Младежки център-Добрич и доброволци от град София. Всеки, проявил интерес, може да участва в инициативата, като се включи в Работилница за декупаж, където може да си изработи красив подарък и след това ще има възможност да засади дървета от вида „Червен дъб“ и „Рустифина в района на ОМЦ, осигурени от Държавно горско стопанство- Добрич. Събитието ще се състои на 12 октомври с начален час и 10,30. За мото на инициативата организаторите са избрали цитат на една китайска поговорка: „Най-добрият момент да посадиш дърво беше преди двадесет години. Следващият най-добър момент е сега“. \r\n \r\nЖулиета НИКОЛОВА", "date": "2019.10.05", "title": "Общинският младежки център „Захари Стоянов“  в Добрич организира еко инициатива „С грижа към природата“"}
{"url": "http://www.focus-news.net/news/2019/10/05/2705403/okrazhen-sadplovdiv-shte-razgleda-myarka-za-neotklonenie-zadarzhane-pod-strazha-spryamo-tri-litsa-inspektori-v-oblasten-otdel-avtomobilna-administratsiya.html", "text": "Oт 11,00 часа в зала №2 Окръжен съд–Пловдив ще разгледа искането на прокуратурата за вземане на мярка за неотклонение задържане под стража спрямо три лица, инспектори в областен отдел „Автомобилна администрация“. Това съобщиха от  пресцентъра на Окръжен съд–Пловдив . Спрямо Д. Я., С. М. И П. Т. са повдигнати обвинения за извършени  престъпления по чл. 302 т.2 вр. Чл. 301 ал.1 вр. Чл.20 ал.2 вр. Ал.1 вр. Чл. 26 ал.1 от Наказателния кодекс, за което законът предвижда наказание от 3 до 10 години лишаване от свобода.", "date": "2019.10.05", "title": "Окръжен съд–Пловдив ще разгледа мярка за неотклонение \"задържане под стража\" спрямо три лица, инспектори в областен отдел „Автомобилна администрация“"}
{"url": "http://www.focus-news.net/news/2019/10/05/2705397/afp-honkongskiyat-gubernator-osadi-buystvashtite-demonstranti-i-zayavi-che-vsichki-sa-uplasheni-sled-protestite.html", "text": "Лидерът на Хонконг Кери Лем осъди продемократично настроените демонстранти, които по-рано буйстваха в метростанции и причиниха сериозни материални щети върху магазини и инфраструктура, предава  AFP . \r\nЕкстремните действия на демонстрантите са създали много неприятна обстановка в Хонконг и почти са парализирали града, твърди Кери във видеосъобщение.  \r\n„Всички са много притеснени и дори уплашени“, заяви тя. \r\n„Изключително плашещи сцени на насилие избухнаха във всички квартали на Хонконг. Радикалните действия на маскираните протестиращи бяха шокиращи“, добави Лем.  \r\n \r\n  Теодор Пенев", "date": "2019.10.05", "title": "AFP: Хонконгският губернатор осъди буйстващите демонстранти и заяви, че „всички са уплашени“ след протестите"}
{"url": "http://www.focus-news.net/news/2019/10/05/2705406/negovo-preosveshtenstvo-konstantiyskiyat-episkop-yakov-shte-otsluzhi-panihida-za-zaginalite-ot-27-chepinski-polk.html", "text": "Негово преосвещенство Константийският епископ Яков ще отслужи панихида на паметника на загиналите воини от 27 Чепински полк, град  Пазарджик, предаде репортер на  Агенция „Фокус“ .  \r\nНачалото й е от 11.00 часа.  \r\nНикола ПЕТКОВ", "date": "2019.10.05", "title": "Негово преосвещенство Константийският епископ Яков ще отслужи панихида за  загиналите от  27 Чепински полк"}
{"url": "http://www.focus-news.net/news/2019/10/05/2705399/reuters-tramp-naredi-znachitelno-smalyavane-na-sastava-na-saveta-po-natsionalna-sigurnost-na-sasht.html", "text": "Президентът на САЩ Доналд Тръмп е поискал да бъде „значително“ намален състава на Съвета по национална сигурност на САЩ, предава  Reuters , като се позовава на американски медии.  \r\nТова искане беше предадено от ръководителя на канцеларията на Белия Дом Мик Мълвейни и съветника по национална сигурност Робърт О‘Брайън.  \r\nВ съвета в момента работят над 300 души, но все още не е ясно колко от тях ще бъдат отстранени от длъжност.  \r\n \r\n  Теодор Пенев", "date": "2019.10.05", "title": "Reuters: Тръмп нареди „значително“ смаляване на състава на Съвета по национална сигурност на САЩ"}
{"url": "http://www.focus-news.net/news/2019/10/05/2705408/fokus-makedoniya-makedono-ruskata-savmestna-mezhdupravitelstvena-komisiya-shte-se-sreshtne-v-ohrid.html", "text": "За първи път от пет години насам Съвместната междуправителствана комисия за сътрудничество между Северна Македония и Русия ще проведе заседание, предава електронното издание на скопския  „Фокус“ . \r\nКомисията не е заседавала от пет години, когато беше проведена последната й среща в Калининград през 2014 г.  \r\n„На срещата ще бъдем част от делегацията, водена от министъра на земеделието Траян Димковски. От руска страна ще ни посрещне вицепрезидентът на Съвместния комитет (Владимир) Груздев. Предвиждат се срещи със заместник-министъра на земеделието, както и с заместник-председателя на Търговската камара на Руската федерация. Ще разговаряме за засилване на сътрудничеството“, заяви Деян Бешлиев от македоно-руската търговска камара.  \r\nЗаседанието ще се проведе на 14 до 16 ноември в град Охрид. \r\n \r\n  Теодор Пенев", "date": "2019.10.05", "title": "„Фокус“ (Македония): Македоно-руската съвместна междуправителствена комисия ще се срещне в Охрид"}
{"url": "http://www.focus-news.net/news/2019/10/05/2705405/premierat-boyko-borisov-v-byudzhetnata-prognoza-za-2020-g-sa-razcheteni-dopalnitelno-360-mln-lv-za-po-visoki-uchitelski-zaplati.html", "text": "Честит празник на всички учители! Силно ценя Вашата работа и Ви благодаря за старанието и грижите, които полагате за децата на България. Майка ми беше учителка и добре знам как дълги години сте били с несправедливо малки заплати, но въпреки това винаги сте вършили Вашата работа професионално и с любов. Но времената се променят, а Вие заслужавате нещо повече от добри думи. Това е написал в своя  Фейсбук профил  министър-председателят на България Бойко Борисов по повод Международния ден на учителя. \"Като премиер на България и председател на най-голямата партия в Народното събрание, потвърждавам ангажимента на правителството и управляващото мнозинство, Вашите възнаграждения чувствително да растат и условията, в които работите да стават все по-добри. Още в бюджетната прогноза за 2020 г. са разчетени допълнително 360 млн. лв. за по-високи учителски заплати, което е поредната стъпка към обещанието ни за двойно увеличение в рамките на мандата. Вярвам, че Вие го заслужавате и че всички българи подкрепят тези политики, оценявайки Вашата ключова роля в обществото.", "date": "2019.10.05", "title": "Премиерът Бойко Борисов: В бюджетната прогноза за 2020 г. са разчетени допълнително 360 млн. лв. за по-високи учителски заплати"}
{"url": "http://www.focus-news.net/news/2019/10/05/2705407/sky-news-pregovorite-za-brekzit-shte-badat-otlozheni-sled-kato-es-othvarli-predlozheniyata-na-dzhonsan.html", "text": "Преговорите между Великобритания и Европейския съюз няма да се състоят на 5 и 6 октомври, както беше предвидено, след като Европейската комисия (ЕК) заяви, че новите предложения на премиера Борис Джонсън „не представляват база за сключване на споразумение“, предава британската медия  Sky News . \r\nГоворителят на ЕК Наташа Берто заяви, че дискусиите с премиера по заместването на предпазната клауза за ирландската граница няма да се състоят както беше планирано, но Великобритания ще получи „още една възможност да представи предложенията си детайлно“.  \r\nТя заяви, че Мишел Барние, преговарящият за Брекзит от страна на ЕС, е информирал своите служители вчера, че предложенията на Джонсън не представляват база за споразумение.  \r\nОчаква се премиерът да започне нова обиколка на европейските столици, за да проведе разговори лице в лице с лидерите от ЕС и да продължи телефонните разговори с тях.  \r\nНеговият съветник Дейвид Фрост по-рано беше в Брюксел за технически разговори с европейските служители.  \r\n \r\n  Теодор Пенев", "date": "2019.10.05", "title": "Sky News: Преговорите за Брекзит ще бъдат отложени, след като ЕС отхвърли предложенията на Джонсън"}
{"url": "http://www.focus-news.net/news/2019/10/05/2705409/sport-tsska-domakinstva-na-vitosha-bistritsa-v-mach-ot-12-i-krag-na-balgarskata-efbet-liga.html", "text": "Футбол: ЦСКА домакинства на Витоша Бистрица в мач от 12-и кръг на българската „Ефбет“ лига.  \r\nДомакините са четвърти в класирането с 19 точки и при победа ще се приближат до третите във временното класиране Локомотив Пловдив, които имат 23. Витоша Бистрица е в дъното на първенството с една победа от 11 мача и при победа ще се приближи на три точки до 13-ия Ботев Пловдив. Мачът започва днес от 20:00 часа.", "date": "2019.10.05", "title": "Спорт: ЦСКА домакинства на Витоша Бистрица в мач от 12-и кръг на българската „Ефбет“ лига"}
{"url": "http://www.focus-news.net/news/2019/10/05/2705410/mvr-petima-dushi-sa-zaginali-a-drugi-23-sa-postradali-pri-katastrofi-v-stranata-prez-izminaloto-denonoshtie.html", "text": "Петима души са загинали, а други 23 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 47 леки катастрофи, няма загинали или ранени.", "date": "2019.10.05", "title": "МВР: Петима души са загинали, а други 23 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/05/2705401/kulinarna-izlozhba-s-blagotvoritelna-tsel-i-mezhdunarodno-uchastie-shte-se-provede-v-selo-aleksandrovo.html", "text": "Кулинарна изложба с благотворителна цел и международно участие ще се проведе в село Александрово. Това съобщи за  Радио „Фокус“ – Бургас  Николина Керчева, организатор на културните дейности към Народно читалище „Здравец – 2013“ в селото. Събитието ще се проведе в сградата на читалището с начало 11.00 часа. То се организира за втора поредна година по идея на кметството в село Александрово и с финансовата подкрепа на Община Поморие. „Правим го с благотворителна кауза. Миналата година тя беше свързана с това да съберем средства, за да спасим аязмото в края на селото от разруха. Успяхме – стигна се до цялостен ремонт на сградата. Тази година сме си поставили друга цел – да изградим детски кът в двора на църквата, където преди се е намираше училището. Поканихме предварително чужденците, които живеят в селото – англичани, руснаци, узбекистанци, украинци и поляци. За всяка националност ще приготвим отделна маса, където да бъдат представени традиционните ястия на всяка една от тях“, отбеляза Керчева.  \r\nТя обясни, че тази година средствата за благотворителната кауза ще се събират посредством ваучери на стойност от един лев, като с всеки от тях може да се закупи едно от всички ястия. „Възнамеряваме и да разширим мероприятието – да организираме базар, на който да изложим продукти, които земята в района произвежда. Освен това, по време на празника участие ще вземат и 4 певчески състава, а в края на деня ще обявим събраната от кулинарната изложба сума“, каза още Керчева. Според нея се очаква присъстващите  тази година да надхвърлят 100 души. „Намеренията ни са да се получи един хубав празник за хората. Целта ни е да се обединим с чужденците – макар езиковите различия да ни разделят, да ни обедини общата кауза да създадем нещо хубаво за бъдещето на селото. А освен това, така ще имаме възможност да популяризираме българската кухня“, допълни още Керчева. \r\nМария ПОПЧЕВА", "date": "2019.10.05", "title": "Кулинарна изложба с благотворителна цел и международно участие ще се проведе в село Александрово"}
{"url": "http://www.focus-news.net/news/2019/10/05/2705412/premierat-boyko-borisov-zaminava-na-rabotno-poseshtenie-v-obedinenite-arabski-emirstva.html", "text": "Министър-председателят Бойко Борисов заминава днес на работно посещение в Обединените арабски емирства (ОАЕ). Това съобщиха от  правителствената информационна служба . В рамките на двудневната визита премиерът Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян. В ръководената от българския министър-председател делегация участват министърът на финансите Владислав Горанов и министърът на икономиката Емил Караниколов.  \r\nРаботното посещение в град Абу Даби е естествено продължение в развитието на двустранните отношения между България и Обединените арабски емирства, след като през октомври 2018 г. премиерът Борисов реализира първата визита на български министър-председател в ОАЕ. Настоящата цел на българската делегация е да задълбочи установения политически диалог. Ще бъдат обсъдени и възможностите за конкретизиране на формите за сътрудничество в областта на инвестициите, икономиката, транспорта, високите технологии, енергетиката, туризма и сигурността.", "date": "2019.10.05", "title": "Премиерът Бойко  Борисов заминава на работно посещение в Обединените арабски емирства"}
{"url": "http://www.focus-news.net/news/2019/10/05/2705413/prof-aleksandar-marinov-vlastta-v-balgariya-se-uprazhnyava-neprozrachno-bezotgovorno-i-bezuchastno-vse-edno-e-bashtiniya.html", "text": "Властта в България се упражнява непрозрачно, безотговорно и безучастно, все едно е бащиния. Това каза в интервю за седмичното обзорно предаване „Метроном“ на  Радио „Фокус“  политологът проф. Александър Маринов. Според него важните събития в страната остават неясни, необяснени и неаргументирани за обществото. Някои изглеждат очевидни, като скандалите в медиите, други изглеждат забулени в тайнствени схеми, а трети необясними, като 50-те милиона лева за заплати на медицинските сестри. Проф. Александър Маринов допълни, че властта залага на пропаганда на успехите. „Отговорните публични власти твърдяха и продължават да твърдят в някои от случаите, че всичко е наред и просто обществото не е достатъчно зряло, не е достатъчно едва ли не интелигентно да види успеха. Спомнете си какви фанфари бяха за договора с Македония. Това желание различни, някои от тях сами по себе си верни факти да бъдат представяни като триумф на властта. Това е двойното дъно. Властта в България, хората, които имат властта и я употребяват, изпитват неистово желание да представят пред обществото низ от своите успехи, като неуспехите или не виждат, или ги преписват на някакви други демонични сили“, коментира политологът.  \r\nСпоред проф. Александър Маринов въпросът е кога обществото ще застави тези, които го управляват, без значение кои са, да говорят истината, да отчитат нещата с факти и да носят отговорност за това, което са свършили или не са свършили. \r\nЦоня СЪБЧЕВА", "date": "2019.10.05", "title": "Проф. Александър Маринов: Властта в България се упражнява непрозрачно, безотговорно и безучастно, все едно е бащиния"}
{"url": "http://www.focus-news.net/news/2019/10/05/2705362/nimh-dnes-oblachnostta-shte-e-razkasana-po-znachitelna-nad-iztochnite-rayoni-maksimalnite-temperaturi-shte-sa-mezhdu-15-i-20.html", "text": "Днес облачността ще е разкъсана, по-значителна над източните райони. Там все още ще има превалявания от дъжд, но след обяд ще спрат. Ще духа слаб, в Източна България до умерен северозападен вятър. Максималните температури ще са между 15° и 20°. Това съобщи за  Агенция „Фокус”  дежурният синоптик Виктория Клещанова от Националния институт по метеорология и хидрология (НИМХ). \r\nНад Черноморието ще бъде облачно с валежи от дъжд, които в следобедните часове ще спират. Ще духа умерен северозападен вятър, който постепенно ще отслабва. Максималните температури ще са между 15° и 18°. Температура на морската вода е 21°-22°. Вълнението на морето ще бъде около 2 бала. \r\nНад планините облачността ще е променлива, по-често значителна, със слаби валежи от дъжд, главно в Странджа-Сакар. Ще духа до умерен, по високите и открити части силен северозападен вятър. Максималната температура на височина 1200 метра ще е около 11°, на 2000 метра – около 5°.", "date": "2019.10.05", "title": "НИМХ: Днес облачността ще е разкъсана, по-значителна над източните райони, максималните температури ще са между 15° и 20°."}
{"url": "http://www.focus-news.net/news/2019/10/05/2705411/s-panihida-za-zaginalite-i-polagane-na-tsvetya-na-pametniya-znak-na-mayor-ivan-pavlovich-orlinski-zapochnaha-chestvaniyata-po-povod-otbelyazvaneto-na-107-godini-ot-osvobozhdenieto-na-blagoevgrad.html", "text": "С панихида за загиналите за Освобождението на Горна Джумая и полагане на цветя на паметния знак на майор Иван Павлович Орлински започнаха честванията по повод отбелязването на 107 години от Балканската война, която е освободителна за цяла Пиринска Македония, предаде репортер на   Радио „Фокус“-Пирин . Панихидата беше отслужен от свещеници от храм „Въведение Богородично“ в Благоевград. Пред паметния знак цветя поднесоха представители на местната власт, депутати, общественици, служители и ръководители на културни институции, училища. Програмата продължи с издигане на националният флаг на Република България. В момента се извършва тържествен преглед на знамена и униформи на българската армия. След това следва полагане на цветя на паметника на Георги Измирлиев - Македончето. Също така ще бъдат положени венци и цветя на паметника на Македоно-одринското опълчение , който се намира на площад „Мите Марков“. След това предстои концерт на Ансамбъл „Пирин. Празничната програма по повод 5 октомври ще продължи с Тържествена сесия на Общински съвет-Благоевград и Церемония по връчване на наградите „Личност на годината“. Сесията започва от 17.00 часа в ДТ „Никола Вапцаров“.В 19.00 часа предстои Втори международен детски фолклорен танцов фестивал „Ритми и багри“ на ЦЛРТБ. Той ще бъде на площад „Македония“. \r\n \r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край. \r\n \r\nЛивия НИНОВА", "date": "2019.10.05", "title": "С панихида за загиналите и полагане на цветя на паметния знак на майор Иван Павлович Орлински започнаха честванията по повод отбелязването на 107 години от Освобождението на Благоевград"}
{"url": "http://www.focus-news.net/news/2019/10/05/2705415/yanka-takeva-sbu-tazi-godina-mezhdunarodniyat-den-na-uchitelya-e-posveten-na-mladite-uchiteli.html", "text": "Тази година Международният ден на учителя е посветен на младите учители. Това каза в интервю за  Агенция „Фокус“  председател на Синдиката на българските учители (СБУ). „По време на председателството на България на Европейския съюз Синдикатът на българските учители бе  удостоен като синдикат с най-голямото доверие от Европейската комисия по образование. С подкрепата на Министерство на образованието ние проведохме една европейска  конференция за младите учители, тяхното задържане, тяхната подготовка, тяхната квалификация, тяхното адаптиране към училищната среда чрез въвеждането на наставничеството. Съответно бяхме организацията, която повдигна завесата как и по какъв начин образователните системи в Европа би трябвало да работим в тази посока“, посочи Такева. Тя коментира, че тази година Синдикатът на българските учители участва в своите си конференции и дискусии, които провеждаме с плакатите, които са посветени на Международния ден на учителя. „На сайта на Синдиката на българските учители може да видите плаката, може да отворите вестник „Учителско дело“ и да видите как изглежда плаката. Плакати сме разпространили чрез вестника, който достига до всяко едно училище. Съответно сме разлепили такива книжни плакати в училища в София“, добави председателят на СБУ. Най-важното, което е свързано с кадровото обезпечаване на българското образователна система, като Синдикат участваме в разработването на всички наши синдикални политики, свързани със стабилност, устойчивост и безопасност на работното място, както за учителите, така и за учениците. Обръщам сериозно внимание за безопасност, защото вие знаете, че най-важната и основна функция на българското образование в училища и детски градини и в извънучилищни звена, безспорно това е опазване живота и здравето на децата в днешното размирно време. Това ни кара да бъдем още по-внимателни и още по-взискателни към създаването на тази безопасна училищна среда“, каза още Янка Такева. Тя допълни, че много и изключително перспективни са политиките на Синдиката на българските учители свързани с подготовката на учителите във висшите училища. „Ние подготвяме една конференция съвместно с висшите училища, където ще поискаме включване на дисциплини свързани с гражданското образование на учителите, формиране на новите ценностни системи, отношение, поведение и култура на хората, които се подготвят да бъдат учители, за да могат това да го формират на младото поколение“, обясни Такева. „Ще поискаме да се обогати програмата при подготовката на студентите, свързано с работа с деца със СОП в тази интегративна политика. Знаете че интеграцията на децата със СОП е изключително важна и масовият учител трябва да има познание в тази посока. Настояваме за увеличаване на план-приема във висшите училища на ресурсни учители, които са крайно недостатъчни в българската образователна система“, добави тя. „Другото, което е изключително важно е това, че настояваме във висшите училища бъдещите учители да се обучават и да имат знанията и уменията да преподават в мултикултурна среда, защото ние сме една държава, в която има много култури. Знаете, че повече се увеличават децата, чиито майчин език не е български и за това трябва да има преосмисляне на подготовката на учителите във висши училища. Безспорно в тази посока сме насочили квалификациите си“, коментира Янка Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.05", "title": "Янка Такева, СБУ: Тази година Международният ден на учителя е посветен на младите учители"}
{"url": "http://www.focus-news.net/news/2019/10/05/2705418/sluzhiteli-na-sektor-kos-instruktiraha-rakovoditelite-na-lovni-druzhinki.html", "text": "Служители на сектор КОС инструктираха ръководителите на ловни дружинки. Това съобщиха от  пресцентъра на МВР . Поводът е началото на новия сезон на местен дребен и едър дивеч и груповия лов на дива свиня. Взети са всички необходими мерки за нормалното протичане на новия ловен сезон за местен дребен и едър дивеч и груповия лов на дива свиня, който бе открит днес. По този повод сектор „Контрол на общоопасните средства“ в ГД „Национална полиция“ инициира извършването на инструктажи на ръководителите на дружинките по места от съответните областни дирекции на МВР и СДВР. Целта е още веднъж да се напомнят мерките за безопасно транспортиране и боравене с оръжие.  \r\nОт извършения анализ експертите от сектор КОС-ГДНП извежда най-честите причини за допуснати предишни инциденти:  \r\n- стрелба по шум или неясно видима цел;  \r\n-   използване на сачми с диаметър над 6 мм по време на групов лов на дива свиня;  \r\n-   неправилно боравене с огнестрелно оръжие – до неговата употреба, то не следва да е заредено, винаги трябва да е насочено в безопасна посока и да е технически изправно;  \r\n-   самоволно напускане на позицията, определена от ръководителя на лова;  \r\n-   употреба на алкохол и упойващи вещества.  \r\nСпоред обобщените данни на ГД „Национална полиция“ у нас има 127 515 физически лица с разрешение за носене на оръжие с ловни цели. По време на изминалия ловен сезон по време на инциденти на лов са ранени 12 души и са загинали трима.  \r\nТова е поводът ГДНП да напомни още веднъж някои от основните правила за безопасно поведение:  \r\n- участниците в лова задължително да са екипирани с ленти, шапки или облекло с ярък сигнален цвят;  \r\n- стриктно да се спазват правилата за безопасност и противопожарните изисквания при провеждането на ловните излети;  \r\n- стриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника.", "date": "2019.10.05", "title": "Служители на сектор КОС инструктираха ръководителите на ловни дружинки"}
{"url": "http://www.focus-news.net/news/2019/10/05/2705414/moleben-za-zdrave-be-otsluzhen-v-blagoevgrad-po-povod-107-godishnina-ot-osvobozhdenieto-na-gorna-dzhumaya.html", "text": "Молебен за здраве бе отслужен от отец Бербатов в Благоевград по повод 107-годишнина от Освобождението на Горна Джумая, предаде репортер на  Радио „Фокус“-Пирин . Това се случи на площад „Мите Марков“ пред паметника на поборниците от Македоно – Одринското опълчение 1912 – 1913 година. Предстои полагане на цветя и венци от представители на местната власт, политици, депутати, общественици и културни дейци. \r\nПреди това се състоя и ритул по подлагане на цветя и венци пред паметника на Георги Измирлиев – Македончето. \r\nЛивия НИНОВА", "date": "2019.10.05", "title": "Молебен за здраве бе отслужен в Благоевград по повод 107-годишнина от Освобождението на Горна Джумая"}
{"url": "http://www.focus-news.net/news/2019/10/05/2705417/mestni-izbori-2019-kaloyan-pargov-bsp-tryabva-vazhni-vaprosi-za-stolitsata-da-se-reshavat-chrez-referendumi-ne-samo-ot-obshtinskiya-savet.html", "text": "Трябва важни въпроси за столицата да се решават чрез референдуми, не  само от общинския съвет. Това каза лидер на БСП-София и водач за общински съветник на общински съветник в София Калоян Паргов в предаването „Седмицата“ по  Дарик радио . „Последните 10 години БСП се опита да предизвика три референдума. Първият референдум беше за и против концесиите за Софийска вода, предвид напрежението, което има по постоянното качване на водата и това ще бъде актуален въпрос. Вторият въпрос, който се опитахме да повдигнем беше свързан с презастрояването в Младост, който също беше отхвърлен. И третият въпрос беше миналата година, свързан с един от въпросите, който виждам ще зададете, а именно RDF инсталацията в ТЕЦ София да бъде ли там или да бъде на друго място изграден или въобще да няма такъв инсинератор“, обясни Паргов. По думите му всички проекти в столицата са важни, най-вече проектите свързани с кварталната инфраструктура, с освобождаване на София от задръстванията. „Вие виждате падна един есенен дъжд и цяла София беше блокирана няколко часа от автомобили. Това означава, че трябват повече инвестиции в мащабни проекти, като например разширението на Ломско шосе. Тази пътна артерия, която извежда и отвежда хора от София област. 50 години се говори и се планира, още от времето на социализма, че София ще се развива в северната си част“, добави още лидерът на БСП-София. „Неслучайно всички живеещи там очакват нещо да се случи, но предвид проблемите със застрояването и сблъсъкът между частните и публичните интереси, които се разразиха през последните години на база на недомислените решения през 90-те години свързани на връщане на земи в реални граници, очевидно, че това може да се реши чрез даването на посока за развитието на София. Едната посока е в северната част, другата е в югоизточната част“, каза още Паргов. Според него в тези части трябва да има жилищна зона. „Индустриалната зона може да разположим в североизточната част. Идеята за гласуване за промените в закона за устройство и застрояване на столична община беше на нашата група, която заедно с нашия архитект направихме една публична дискусия. Проблемът с този закон беше със забавянето на столична община, в последствие се стигна до такива заварени положения като „Артекс“, допълни Паргов. Той коментира, че партията е за небостъргачите в София, но само в определена зона, за която са предвидени и до 75 метра.", "date": "2019.10.05", "title": "Местни избори 2019: Калоян Паргов, БСП: Трябва важни въпроси за столицата да се решават чрез референдуми, не  само от общинския съвет"}
{"url": "http://www.focus-news.net/news/2019/10/05/2705404/mkd-makedoniya-na-izborite-v-kosovo-shte-mozhe-da-se-glasuva-samo-s-kosovski-dokumenti.html", "text": "Само хората с документи за самоличност от Косово ще могат да гласуват на изборите в страната, обяви председателят на Централната избирателна комисия Валдете Дака и предупреди, че от всички нарушения на това правило от страна на членовете на комисията ще следват  последици, пише македонското електронно издание  ”МКД“ . \r\nTя реагира на изявление на ръководителя на кабинета на сръбското правителство за Косово и Метохия Марко Джурич, който обвини служителите в Прищина в дискриминация срещу сърбите, във връзка с решението на парламентарните избори на 6 октомври да се гласува само по документи, издадени в Косово. \r\nТя отбеляза, че насоките, приети от комисията, са задължителни за всички. \r\nВъпреки това Джурич вчера призова всички избиратели в Косово и Метохия да се регистрират и да се опитат на място да упражнят правото си на глас, независимо какви документи имат. \r\n \r\n  Теодор Пенев", "date": "2019.10.05", "title": "„МКД“ (Македония): На изборите в Косово ще може да се гласува само с косовски документи"}
{"url": "http://www.focus-news.net/news/2019/10/05/2705423/georgi-harizanov-politicheski-analizator-kakvito-i-pari-da-vlyazat-v-balgarskite-lechebni-zavedeniya-te-izchezvat-v-bezdannata-yama-na-dalgovete.html", "text": "Каквито и пари да влязат в българските лечебни заведения, те изчезват в бездънната яма на дълговете. Това каза за седмичното обзорно предаване „Метроном“ на  Радио „Фокус“  политическия анализатор Георги Харизанов. Според него е ненормално непрекъснатото трупане на дефицити в здравната система и лъжата, че чрез клинични пътеки сме заплатили това, което ползваме. Не може да очакваме ефективност от система, на която са простени всички грешки, каза още той. Политическият анализатор коментира и 50-те млн. долара, които бяха дадени за медиците. По думите му тези пари трябва да бъдат осигурени от здравната каса. „Докато не се вземат няколко важни решения, ще продължим да спорим за 6 млн., 50 млн., 80 млн. Дълговете на общинските болници са 500 млн., от тях просрочени са над 160 млн. Повечето общински болници са в технически или реален фалит. От друга страна премиерът казва, че в неговия мандат няма да фалира болница. От трета страна данъкоплатците плащаме за това и виждаме от разследвания колко брутално ни крадат“, коментира той.  Георги Харизанов каза още, че мълчаливото съучастие на работещите в системата води до отваряне на нови дупки, които се заплащат от данъкоплатците. Той коментира и възнагражденията на работещите в здравеопазването. При капитализмът няма правило, че всички трябва да получават еднакви възнаграждения, обясни той.  \r\nЦоня СЪБЧЕВА", "date": "2019.10.05", "title": "Георги Харизанов, политически анализатор: Каквито и пари да влязат в българските лечебни заведения, те изчезват в бездънната яма на дълговете"}
{"url": "http://www.focus-news.net/news/2019/10/05/2705422/yanka-takeva-sbu-balgarskiyat-uchitel-ima-nay-visok-obrazovatelen-tsenz-i-mnogo-dobre-razvita-kvalifikatsionna-sistema.html", "text": "Българският учител има най-висок образователен ценз. Това каза в интервю за  Агенция „Фокус“  председател на Синдиката на българските учители (СБУ).  „Ние имаме най-добре развита кариерна система за развитието на учителите във вертикален план спрямо страните от Европейския съюз. Нашия модел го взеха колегите от Полша. Ние имаме най-доброто предучилищно образование, възпитание и социализация на децата спрямо страните членки на Европейския съюз. Имаме много добре развита квалификационна система“, обясни Такева. Председателят на Синдиката на българските учители, която  представлява синдикатите в Европейския синдикален комитет по образование, заяви, че се правят съпоставки на учителите между страните. „Безспорно не стигнахме по работна заплата македонците и сърбите, румънците, с другите страни в зависимост от стандарта на държавата вървим напред. Вие знаете, че в момента подготвяме анекса за увеличаването на работните заплати на педагогическите специалисти в образованието. Моите колеги от работодателските организации членуват в работодателски организации на европейско ниво. Ние там си сътрудничим и си партнираме със социални партньори“, коментира тя. „Слушайки и другите страни, българският учител трябва да бъде горд, че Синдикатът на българските учители направи толкова много за тях и с такива бързи скокове, за да може да се съизмерваме с нашите колеги. На нас какво ни остава, безспорно остава обществото да дава подкрепата на българският учител, да продължи тази политика на българското правителство, на  г-н Борисов в посока, която вече 3 година изпълнява своите подписани ангажименти по управленската програма, по която 4 направления са предложения на Синдиката на българските учители“, добави председателят на Синдиката. По думите и на учителите остава големият проблем свързан с мотивацията на децата да продължат образованието си. „Много ми се иска един ден да няма нито едно семейство, което да не изпраща детето си на училище и да няма нито едно дете от ромски произход, което да няма най-малко средно образование. Това е моята мечта“, посочи още Янка Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.05", "title": "Янка Такева, СБУ: Българският учител има най-висок образователен ценз и много добре развита квалификационна система"}
{"url": "http://www.focus-news.net/news/2019/10/05/2705416/afp-broyat-na-zaginalite-v-protestite-v-irak-narastna-do-73.html", "text": "Броят на загиналите в масовите протести в иракската столица Багдат и градовете в южната част на Ирак нарастна до 73, предава  AFP , като се позовава на информация на правозащитни организации.  \r\nПротестите продължават вече пети ден, като повече от 3 хил. души са пострадали от началото на демонстрациите, които са насочени срещу масовата безработица, лошите обществени услуги и широко разпространената корупция.  \r\nПовече от 500 демонстранти са били арестувани, като почти половината от тях още са в ареста. \r\n \r\n  Теодор Пенев", "date": "2019.10.05", "title": "AFP: Броят на загиналите в протестите в Ирак нарастна до 73"}
{"url": "http://www.focus-news.net/news/2019/10/05/2705421/vavezhda-se-vremenna-organizatsiya-na-dvizhenieto-v-sofiya-vav-vrazka-sas-zasnemane-na-reklamen-klip.html", "text": "Въвежда се временна организация на движението в София във връзка със заснемане на рекламен клип. Това съобщиха от пресцентъра на  Столична община . \r\nВъв връзка със заснемането на рекламен клип на днес и на 6 октомври 2019 г. се забранява престоят и паркирането на пътни превозни средства, с изключение на колите на снимачния екип, както следва: \r\n1. От 21.00 часа днес до 07.00 часа на 06.10.2019 г. на ул. „Дякон Игнатий“ между ул. „Стефан Караджа“ и ул. „Ген. Гурко“ – 16 /шестнадесет/ паркоместа. \r\n2. От 08.30 до 14.30 часа на 06.10.2019 г. на ул. „Цар Калоян“ №7 – 3 /три/ паркоместа и на ул. „Цар Калоян“ № 6 – 1 /едно/ паркомясто. \r\n3. От 07.00 до 12.00 часа на 06.10.2019 г. на ул. „Дякон Игнатий“ между ул. „Стефан Караджа“ и ул. „Ген. Гурко“ – 12 /дванадесет/ паркоместа. \r\n1.4. От 03.30 до 07.30 часа на 06.10.2019 г. на ул. „Ген. Гурко“ между ул. „Дякон Игнатий“ и ул. „Кн. Александър I“ – 8 /осем/ паркоместа. \r\n1.5. От 07.30 до 14.30 часа на 06.10.2019 г. на ул. „Врабча“ от № 1 до № 10 – 8 /осем/ паркоместа. \r\n1.6. От 09.30 до 17.30 часа на 06.10.2019 г. на ул. „Париж“ № 2-4 – 2 /две/ паркоместа и на ул. „Париж“ № 6-8 – 2 /две/ паркоместа. \r\nЗабранява се влизането на пътни превозни средства на интервали от 1 до 3 минути, както следва: \r\n1. От 08.30 до 12.00 часа на 06.10.2019 г. на кръстовището на ул. „Дякон Игнатий“ и ул. „Стефан Караджа“. \r\n2. От 14.30 до 19.00 часа на 06.10.2019 г. на кръстовището на ул. „Париж“ и ул. „Врабча“.", "date": "2019.10.05", "title": "Въвежда се временна организация на движението в София във връзка със заснемане на рекламен клип"}
{"url": "http://www.focus-news.net/news/2019/10/05/2705424/ria-novosti-delegatsii-na-sasht-i-severna-koreya-zapochnaha-rabotnata-si-sreshta-v-stokholm.html", "text": "Представители на Северна Корея и САЩ започнаха официални работни разговори в Стокхолм, което се случва за първи път след срещата на върха в Ханой по-рано през годината, предава  РИА Новости , като се позовава на корейски медии.  \r\nПо-рано беше съобщено, че делегацията на Северна Корея, водена от специалния пратеник на външното министерство в Пхенян Ким Мюн Гил лети за Швеция. Делегацията на САЩ се ръководи от специалния представител на САЩ за Северна Корея Стивън Бийган. \r\nПредварителната среща между представители на двете делегации се състоя по-рано, като нейното съдържание е все още неизвестно, но според южнкокорейските медии срещата е била „приятелска и продуктивна“.  \r\nОсновните преговори ще са насочени към постигане на напредък в прилагането на споразумението, постигнато по време срещата от високо равнище между Вашингтон и Пхенян в Сингапур през 2018 г. Споразумението включва набор от задължения за изграждане на нови двустранни отношения, създаване на условия за траен и стабилен мир и за премахването на ядрените оръжия от Корейския полуостров. \r\nПо-рано се появи информация, че президентът на САЩ Доналд Тръмп е готов да предложи на Ким Чен Ун Пхенян да бъде освободен от санкциите на ООН за износа на текстил и въглища, ако властите в Северна Корея се съгласят да демонтират основното си ядрено съоръжение в Йонбьон. \r\n \r\n  Теодор Пенев", "date": "2019.10.05", "title": "РИА Новости: Делегации на САЩ и Северна Корея започнаха работната си среща в Стокхолм"}
{"url": "http://www.focus-news.net/news/2019/10/05/2705420/georgi-pitov-istorik-datata-5-oktomvri-e-edna-ot-nay-vazhnite-za-tsyala-pirinska-makedoniya.html", "text": "Датата 5 октомври е една от най-важните за цяла Пиринска Македония. Това каза за  Радио „Фокус“ – Пирин  историкът в Музеен комплекс – Банско Георги Питов. По думите му тогава се слага началото на Балканската война, която в последствие се оказва освободителна, особено за нашия край. „Както 3 март е важен за останалата част от България, така 5 октомври е една от най-важните дати за Пиринска Македония. Всъщност Балканската война е поредният опит на България да преодолее бариерите и стените, поставени от Берлинския конгрес през 1878 година, когато току-що освободената ни страна беше разпокъсана, а Македония и Одринска Тракия бяха върнати в пределите на Турция. Казвам пореден опит, защото преди Балканската война, още през 1878 година избухва Кресненско – Разложкото въстание, което е първия опит да се преборим с решенията на Берлинския конгрес. По-късно през 1903 година избухва и Илинденско – Преображенското въстание. След това започва продължителна борба, водена от Вътрешната македоно – одринска революционна организация“, каза още Питов. Според него дълго време европейските сили са смятали, че този голям проблем за освобождението на християнските народи, останали под властта на Османската империя, ще се реши по мирен път. „Постепенно става ясно, че това няма да се случи и след три десетилетия се стига до извода, че свободата може да дойде единство чрез война, поради което избухва Балканската война“, добави Питов. \r\n \r\nЛивия НИНОВА", "date": "2019.10.05", "title": "Георги Питов, историк: Датата 5 октомври е една от най-важните за цяла Пиринска Македония"}
{"url": "http://www.focus-news.net/news/2019/10/05/2705427/esenen-fermerski-pazar-organizirat-v-svishtov-prez-uikenda.html", "text": "Есенен фермерски пазар организират в Свищов през уикенда. Това съобщават за  Радио „Фокус“ – Велико Търново  от Общината, която е основен партньор на събитието. Това е третото поредно издание, което ще протече под надслов „Изберете здравословната храна!“. Търговци и производители от цялата страна ще пристигнат в градa в съботния ден. Те ще предложат многообразие от сезонни земеделски продукти – сокове, био вина, био телешко месо, сирене, кашкавал с орехи, кашкавал с биогъби шийтаке, ядки, тахан, пчелни продукти, козметика, билкови мехлеми и много други. Всеки, който прояви интерес, може да се включи в базара, който ще е на пл. „Алеко“ (пред Общината). Официалното откриване е от 11.00 часа. Есенното изложение ще е придружено и от богата фолклорна програма. \r\nПроявата се провежда по инициатива на Катедра „Аграрна икономика“ при Стопанска академия „Д. А. Ценов“ и със съдействието на Община Свищов, Българска асоциация „Биопродукти“ и Фондация за околна среда и земеделие. \r\nЛуиза ТРАНЧЕВА", "date": "2019.10.05", "title": "Есенен фермерски пазар организират в Свищов през уикенда"}
{"url": "http://www.focus-news.net/news/2019/10/05/2705428/mestni-izbori-2019-prof-aleksandar-marinov-povedenieto-na-volen-siderov-ne-e-bezkontrolno-bezumstvo-a-presmetnat-hod.html", "text": "Поведението на Волен Сидеров не е някакво внезапно безконтролно безумство, а пресметнат ход. Това каза в интервю за седмичното обзорно предаване „Метроном“ на  Радио „Фокус“  политологът проф. Александър Маринов. „Тук има две версии. Едните отдават това на недобра кондиция на Сидеров заради употреба на разни вещества. Други смятат, че това е съвършено целенасочена политическа акция с цел надъхване и мобилизиране на един особен тип електорат, който, по принцип това е характерна черта на популизма в точния смисъл на думата, е настроен враждебно към институциите, понякога с основание, но тази враждебност се разпалва и се довежда до крайност. Въпросът е откъде се появява тази електорално значима маса от хора, които реагират на такива примитивни сигнали. Явно е, че една част от хората получават прилив на политическа активност при въздействието на такива крайни и най-вече неадекватни средства, защото проблеми с обществената телевизия разбира се има, но те не могат да се решат по този начин, когато всеки може да прави каквото си иска в нейните студиа“, обясни политологът. Според Александър Маринов предизборната кампания не е смислена и едва ли има принос за това хората да направят информиран и относително рационален избор. „Цялото политическо състезание в България се изроди. Първо - то е изключително зависимо от дебелината на портфейла. И второ – тези, които претендират за властта и след това я печелят, не чувстват никаква отговорност и никакво задължение пред тези, които са ги избрали, да спазват определени поети ангажименти, да се отчитат и да поддържат комуникация с гражданите“, каза още Александър Маринов. По думите му посланията на партията понякога са неадекватни на ситуацията. Според политолога една добра предизборна политика трябва да заложи на ключови въпроси -  ще продължи ли статуквото или ще има промяна. Александър Маринов не изключва резултатът от местните избори да бъде не просто причина, а претекст за много бързо разместване на политическите пластове. „Натрупаха се много причини, поради които една част от управляващите искат да свалят от себе си бремето на властта, а друга част от управляващите, макар и неофициално, но фактически, със съмнителни с легитимността си средства, макар използвайки легитимни институции, искат да се наместят в нова конфигурация. Идва момент, който ще бъде много показателен и поучителен за последните години. Този път май се готви показно раздаване на възмездие на съгрешилите властници. Смятам, че в най-голямата управляваща партия се усеща какво им се готви“, допълни Александър Маринов.  \r\nЦоня СЪБЧЕВА", "date": "2019.10.05", "title": "Местни избори 2019: Проф. Александър Маринов: Поведението на Волен Сидеров не е безконтролно безумство, а пресметнат ход"}
{"url": "http://www.focus-news.net/news/2019/10/05/2705431/okrazhniyat-sad-v-plovdiv-gleda-myarkata-za-neotklonenie-spryamo-inspektorite-ot-dai.html", "text": "Окръжният съд в Пловдив гледа мярката за неотклонение спрямо инспекторите от ДАИ, обвинени за получаване на подкупи чрез изнудвания на три транспортни фирми, предаде репортер на  Радио \"Фокус\"- Пловдив .  Тримата - Димитър Янакиев, Станко Милушев и Паун Тенев, бяха доведени в залата на съда под охрана. Прокуратурата ще настоява за вземане на най-строгата мярка за неотклонение \"задържане под стража\".  \r\nПо данни от прокуратурата единият от служителите на Автомобилната администрация - Димитър Янакиев имал 12 недвижими имота, от които повечето се намирали в новостроящи се кооперации. Някои били на името на баща му, а в ролята на брокер била съпругата му, въпреки че тя нямала право на такава дейност. Преди делото адвокатът на обвинения Янакиев коментира, че апартаментите били придобити след продажба на други имоти.  \r\nПри разследването било установено още, че едно от рекетираните дружества е собственост на холандски гражданин. От тази фирма, която оперирала с 300 камиона, един от инспекторите прибрал 10 000 лева. Останалите две транспортни компании също дали пари на инспекторите, за да си спестят актове - съответно 1000 лева и 300 лева, които тримата инспектори си разделили.  \r\nЗа извършените престъпления от инспекторите законът предвижда наказание от 3 до 10 години лишаване от свобода. \r\nСъдът даде 1 час на адвокатите да се запознаят с делото, след което ще се пристъпи към гледането на мерките за неотклонение на тримата.  \r\nЦветана ТОНЧЕВА", "date": "2019.10.05", "title": "Окръжният съд в Пловдив гледа мярката за неотклонение спрямо инспекторите от ДАИ"}
{"url": "http://www.focus-news.net/news/2019/10/05/2705429/mestni-izbori-2019-d-r-atanas-kambitov-kandidat-za-kmet-na-blagoevgrad-5-oktomvri-e-sveshtena-data-za-nashiya-kray-tova-e-nashiya-3-mart.html", "text": "5 октомври е свещена дата за нашия край, това е нашия 3 март. Това каза за  Радио „Фокус“ – Пирин  кандидатът за кмет на Община Благоевград от ПП ГЕРБ д-р Атанас Камбитов по повод празника на града, свързан с неговото освобождение в хода на Балканската война от 1912 година. „Докато слушах имената на младите момчета и мъже, загинали за нашата свобода, осъзнах за каква борба става въпрос и колко жестока е била тя. Тези хора са имали родители, някои от тях са имали жени, деца. Чувайки техните имена осъзнах величието на саможертвата не тези хора и нашата огромна отговорност към тях“, каза още д-р Камбитов. Той пожела на благоевградчани по повод днешния празник да помнят, да предават познанието на тези след нас и всеки да бъде отговорен пред себе си. „Свободата не е идва даром. Тя носи отговорност и е много крехка, поради което трябва да я пазим зорко, защото е дълго изстрадана и зад нея стоят хиляди хора, които са дали своя живот. Няма нищо по-свято от саможертвата“, подчерта д-р Камбитов. \r\n \r\nЛивия НИНОВА", "date": "2019.10.05", "title": "Местни избори 2019: Д-р Атанас Камбитов, кандидат за кмет на Благоевград: 5 октомври е свещена дата за нашия край, това е нашия 3 март"}
{"url": "http://www.focus-news.net/news/2019/10/05/2705425/potushen-e-pozhar-vazniknal-v-pokrivna-konstruktsiya-na-firmena-sgrada-v-pleven.html", "text": "Потушен е пожар, възникнал в покривна конструкция на фирмена сграда в Плевен. Няма пострадали хора. Това съобщиха от  пресцентъра на МВР . Тази сутрин към 07:02 ч. в дежурната част на  РДПБЗН – Плевен е получен сигнал за възникнал пожар в покривна конструкция на фирмена сграда, намираща се в индустриалната зона на гр. Плевен. Веднага към мястото са насочени пет екипа на  РДПБЗН – Плевен със седем  специализирани автомобила и 19 служители. Допълнително са предислоцирани два екипа на пожарните служби от РСПБЗН-Ловеч и Габрово. В резултат на предприетите бързи гасителни действия, два часа по-късно огънят е локализиран на втория етаж, където се е намирал цех за пакетиране и охлаждане на месни изделия – безпрозоречна сграда със стоманобетонна конструкция, а малко по-късно пожарът е изцяло ликвидиран.  \r\nПри инцидента няма загинали или пострадали. Унищожен е вторият етаж, готова продукция и съоръжения. Съдействие за водоснабдяването са указали служители от ВиК с водоноски. Същевременно на място е изпратен и химически автомобил с измервателна апаратура, която на този етап не отчита вредности във въздуха, застрашаващи жителите на града.  \r\nВ момента остават два екипа от експерти, които извършват разчистване и оглед на мястото на произшествието. Тепърва ще се установяват и причините за възникналия инцидент.", "date": "2019.10.05", "title": "Потушен е пожар, възникнал в покривна конструкция на фирмена сграда в Плевен"}
{"url": "http://www.focus-news.net/news/2019/10/05/2705433/yanka-takeva-sbu-mezhdunarodniyat-den-na-uchitelya-e-po-initsiativa-na-yunesko-no-e-predlozhen-ot-balgarskata-delegatsiya-koeto-e-oshte-po-znachimo-za-balgariya.html", "text": "Международният ден на учителя – 5 октомври е по инициатива на ЮНЕСКО, но е предложен от българската делегация, което е още по-значимо за България. Това каза в интервю за  Агенция „Фокус“  председател на Синдиката на българските учители (СБУ). „Международният ден на учителя в момента се чества в 193 страни в целия свят. В България по предложение на Синдиката на българските учители от 2007 г. се чества този празник. Това показва, че ние българските учители сме удовлетворени от това, че българското правителство, Министерство на образованието и науката непрекъснато обогатяват своите политики в навечерието на Международния ден на учителя“, добави Такева. Тя подчерта, че в навечерието на 5 октомври правителството е взело решение за отпускане на повече от 2 милиона лева за 4 национални програми, които са крайно необходими за българската образователна система. „Това са програми свързани с обучението на децата и учениците от детските градини до 12 клас. Това са политики, които са насочени към създаването на по-благоприятна училищна среда. Създаването на политики за подкрепа на учителите, които задържат децата в училище особено от рисковите групи деца. Политики, които са насочени към изучаването на българския език на деца от детската градина, за да може по-лесно да се адаптират към училищната среда“, обясни председателят на Синдиката на българските учители. „Много целенасочено финансиране имаме към националната програма „Ученически олимпиади и състезания“, имаме осигурени средства за национална програма „Успяваме заедно“, национална програма „Заедно за всяко дете“ и национална програма „Без свободен час“, което е изключително важно от гледна точка на това, че когато отсъстват учителите от училищата и детските градини да може да се заплаща на учителите, които ги заместват. По този начин няма да има така наречените свободни часове“, посочи още Такева. По думите и това, което направи Министерски съвет на заседанието на 2 октомври е изключително важно. „Ние отдавна очаквахме тези програми, особено програмите осигуряващи провеждането на извънкласните дейности и в музеите и картинните галерии, в театрите, за да може, когато там се провеждат тези урочни дейности децата по-лесно да възприемат даденостите. Децата освен с думите от учителя, те ги приемат чрез образи, по снимките, репродукциите, историческите факти, които са изнесени в музеите, галериите, в театрите чрез изкуството“, допълни Янка Такева. По случай Международния ден на учителя председателят на Синдиката на българските учители пожела на колегите си много самочувствие, много кураж и много здраве и много късмет. „На българския учител пожелавам да имат повече медии като Агенция „Фокус“, които никога не забравяте българският учител. Пожелавам и медии, които да отразяват положителните практики и уроци в българските образователни институции.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.05", "title": "Янка Такева, СБУ: Международният ден на учителя е по инициатива на ЮНЕСКО, но е предложен от българската делегация, което е още по-значимо за България"}
{"url": "http://www.focus-news.net/news/2019/10/05/2705430/reuters-erdogan-zayavi-che-turtsiya-zapochva-voenna-operatsiya-v-severna-siriya-do-dni.html", "text": "Президентът на Турция Реджеп Тайип Ердога заяви, че Турция ще започне военна операция по въздух и земя на изток от река Ефрат в Сирия, където Вашингтон и Анкара планираха да установят зона за сигурност, предава  Reuters . \r\n„Направихме нашите приготовления, изготвихме плановете за операцията и дадохме нужните инструкции“, заяви Ердоган, като добави, че Турция ще извърши операции по въздух и земя и те ще започнат в най-скоро време, по възможност \"днес или утре“.  \r\nСАЩ се съгласиха да създадат заедно с Турция зона за сигурност по северната граница на Сирия, но Анкара вече няколко пъти заяви, че не е доволна от прогреса, който е осъществен по въпроса и заплашваше и по-рано, че ще започне военна операция в региона. \r\n \r\n  Теодор Пенев", "date": "2019.10.05", "title": "Reuters: Ердоган заяви, че Турция започва военна операция в Северна Сирия до дни"}
{"url": "http://www.focus-news.net/news/2019/10/05/2705432/zam-ministar-atanas-dobrev-tazi-godina-za-prav-pat-lovat-na-diva-svinya-zapochva-pri-navlyazla-epizootichna-obstanovka.html", "text": "Тази година за пръв път ловът на дива свиня започва при навлязла епизоотична обстановка във връзка със заболяването Африканска чума по свинете. Това каза на откриването на ловния сезон пред журналисти в ловешкото село Драгана зам.-министърът на земеделието, храните и горите Атанас Добрев, предаде репортер на  Агенция „Фокус“ . „Искам да поздравя всички български ловци с откриването на груповия лов на дива свиня. Във връзка с Африканската чума по свинете и масовия лов на територията на цялата страна и мерките за безопасност за боравене с огнестрелно оръжие, трябва да се приемат и елементарни мерки за биосигурност. След излизане от ловните полета ловците трябва да направят дезинфекция както на високопроходимите си автомобили, така и на обувките си. Това се прави с цел превенция да не се разпространи заболяването на територията на България. Колкото повече се спазват тези мерки, толкова по-голям е шансът за изкореняване на болестта“, обясни той. По думите му ловните дружини трябва да спазват няколко неща. „Задължително трябва да имат фризери, в които ако има отстрелян дивеч, да се съхранява до излизането на пробите, които се взимат за Африканска чума и трихенолоза по свинете. Тези проби ще се взимат от служители на държавните ловни или горски стопанства, които ще отговарят за транспортирането им до лабораториите за изследвания“, уточни зам.-министърът. Пробата на трихенолоза, за която досега ловците заплащаха по 12 лева, със заповед на изпълнителният директор на БАБХ вече е намалена на 6 лева, добави Добрев, като отбеляза, че пробата за АЧС е изцяло за сметка на държавата. Той припомни, че основният фактор за разпространяване на заболяването е дивата свиня.  \r\nВеселка ИВАНОВА", "date": "2019.10.05", "title": "Зам.-министър Атанас Добрев: Тази година за пръв път ловът на дива свиня започва при навлязла епизоотична обстановка"}
{"url": "http://www.focus-news.net/news/2019/10/05/2705435/praznikat-moeto-plodorodno-selo-shte-se-provede-v-selo-bagrentsi.html", "text": "Празникът „Моето плодородно село“ ще се проведе в село Багренци. Това съобщи за  Радио „Фокус“ – Кюстендил  от читалище „Отец Паисий“ – село Багренци. Празникът ще започне от 18.00 часа в залата на читалището. За осма поредна година ще се проведат и конкурси за най-едър плод и зеленчук. Тази вечер за всички присъстващи на празника и за гостите от Кюстендил, е подготвена музикална програма с изпълнения на самодейци от читалище „Отец Паисий“. \r\n \r\nВенцеслав ИЛЧЕВ", "date": "2019.10.05", "title": "Празникът „Моето плодородно село“ ще се проведе в село Багренци"}
{"url": "http://www.focus-news.net/news/2019/10/05/2705434/nezavisen-makedoniya-v-republika-srabska-beshe-premahnato-smartnoto-nakazanie.html", "text": "Конституционният съд на Босна и Херцеговина реши да премахне смъртното наказание в Република Сръбска, пише македонското издание  “Независен” . \r\nСъдът даде на властите три месеца да го заличат от конституцията на Република Сръбска. \r\nПредседателят на Конституционния съд в Босна и Хецеговина Златко Кежевич заяви, че след решението на съда, фактически се премахва смъртното наказание от местното законодателство и че властите в Република Сръбска разполагат с три месеца, за да го премахнат от конституцията. \r\n \r\n  Теодор Пенев", "date": "2019.10.05", "title": "„Независен“ (Македония): В Република Сръбска беше премахнато смъртното наказание"}
{"url": "http://www.focus-news.net/news/2019/10/05/2705436/selo-avren-kray-varna-ostava-bez-voda-dnes.html", "text": "Жителите на село Аврен край Варна ще бъдат без вода днес, заради авария. Това съобщиха за  Радио „Фокус“-Варна  от ВиК. Водоподаването ще бъде прекъснато до 17.00 часа. Причината е авария  на напорен водопровод. \r\n \r\nДесислава ВАСИЛЕВА", "date": "2019.10.05", "title": "Село Аврен край Варна остава без вода днес"}
{"url": "http://www.focus-news.net/news/2019/10/05/2705419/nezavisen-makedoniya-den-za-razmisal-predi-parlamentarnite-izbori-v-kosovo.html", "text": "Започна денят за размисъл преди предсрочните парламентарни избори, които ще се проведат в Косово, пише македонският вестник  ”Независен“ . \r\nКосовските граждани, които имат право на глас, ще могат на 6 октомври да пуснат бюлетина на парламентарните избори, като до 19 часа е забранена всякаква предизборна агитация.  \r\nОфициалната предизборна кампания за седмите многопартийни избори в следвоенно Косово започна на 25 септември, като 33 хил. наблюдатели бяха акредитирани да следят за нередности по време на кампанията, както и по време на самите избори.  \r\nТази цифра включва наблюдатели, които са представители на неправителствени организации, правителствени и междуправителствени организации, международни специализирани организации, занимаващи се с изборите и правата и свободите на човека, представители на други държави и медии. \r\nНа тазгодишните парламентарни избори участват 25 сертифицирани от Централната избирателна комисия (ЦИК) политически субекти, от които 20 са партии, четири са коалиции, а един е независим кандидат. \r\nЗа 120 места в косовският парламент ще се борят общо 1068 кандидати за депутати.  \r\nПраво на глас, според последните списъци на ЦИК имат почти 2 млн. души, което е с 65 хил. души повече от местните избори от 2017 г.  \r\nОценката на независимите наблюдатели е, че кампанията е преминала мирно и без сериозни инциденти. Въпреки това са регистрирани отделни нарушения на предизборния кодекс, като например участие на деца в кампаниите, натиск върху избирателите да гласуват за определени кандидати,  използване на публични длъжности за спечелване на гласове, злоупотреба с реч, насочена срещу политически конкуренти и други.  \r\nПарламентарни избори в Косово ще се проведат предсрочно, след като премиерът Рамуш Харадинай подаде оставка по-рано, а парламентът беше разпуснат малко след това. \r\n \r\n  Теодор Пенев", "date": "2019.10.05", "title": "„Независен“ (Македония): Ден за размисъл преди парламентарните избори в Косово"}
{"url": "http://www.focus-news.net/news/2019/10/05/2705438/sport-novak-dzhokovich-pobedi-david-gofren-v-turnira-v-tokio-i-shte-igrae-na-final-v-turnira-atp-500.html", "text": "Тенис: Новак Джокович победи Давид Гофрен в турнира в Токио и ще играе на финал в „АТП500“. \r\nСръбският тенисист победи с 6-3 и 6-4 и така ще играе на финала в престижния турнир в японската столица. Там той ще се срещне с Джон Милман, който стигна до последната фаза след победа срещу Рейли Опелка.", "date": "2019.10.05", "title": "Спорт: Новак Джокович победи Давид Гофрен в турнира в Токио и ще играе на финал в турнира \"АТП 500\""}
{"url": "http://www.focus-news.net/news/2019/10/05/2705439/zam-ministar-atanas-dobrev-okolo-2800-darzhavni-sluzhiteli-kontrolirat-izpalnenieto-na-merkite-za-biosigurnost.html", "text": "Около 2800 са ловните дружинки в страната, толкова държавни служители контролират изпълнението на мерките за биосигурност. Това каза на откриването на ловния сезон пред журналисти в ловешкото село Драгана зам.-министърът на земеделието, храните и горите Атанас Добрев, предаде репортер на  Агенция „Фокус“ . „В цялата страна имаме дежурни от нашите горски и ловни стопанства. Ловците не трябва да се самозалъгват, че някой ще пропусне проверките. Всички трябва да бъдем отговорни, защото се убедихме през летния сезон, че Африканската чума по свинете нанесе сериозни икономически щети“, обясни той. Зам.-министър Добрев съобщи какво е разпространението на болестта на територията на България. „В новата заповед зоните намаляха и се определят по друг начин, тъй като пикът на заболяването намаля. Той беше по време на най-топлите месеци – юли и август, до началото на септември. След като се видя, че се спазват тези 200-квадратни километрови ограничения и след проверки на европейските одитиращи институции, стана ясно, че в България изпълняваме цялата европейска стратегия за борба с Африканската чума“, посочи той, като отбеляза, че затова са предприети по-леки мерки. „Ако има открито огнище, се ограничава ловът само в радиус от 1 км. Ще има Б зона с радиус от 3 км. за индивидуален и групов лов без кучета. В третата зона ще се провежда групов лов с кучета под контрола на горски служители“, добави зам.-министърът.  \r\nВеселка ИВАНОВА", "date": "2019.10.05", "title": "Зам.-министър Атанас Добрев: Около 2800 държавни служители контролират изпълнението на мерките за биосигурност"}
{"url": "http://www.focus-news.net/news/2019/10/05/2705437/ministar-krasimir-karakachanov-5-oktomvri-e-data-koyato-be-izstradana-i-platena-s-kravta-na-naselenieto-na-pirinska-vardarska-i-egeyska-makedoniya.html", "text": "5 октомври е дата, която бе изстрадана и платена с кръвта на населението на Пиринска, Вардарска и Егейска Македония. Това каза министърът на отбраната Красимир Каракачанов в Благоевград по време на честванията, посветени на 107-годишнина от освобождението на Горна Джумая и Пиринска Македония, предаде репортер на  Радио „Фокус“ – Пирин . По думите на министър Каракачанов, тази дата и тази победа е била подпечатана и със силата на българската армия – онзи инструмент, без който българската държава нямаше да съществува през последните 1400 години. „Затова днес, 107 по-късно сме длъжни да уважим тези хора, да дадем своята признателност, но и да не забравяме, че една не малка част от Македония продължава да е под една власт, която отрича характера, съзнанието, историята на собствения си народ. Нещо, което ние като българи не може и няма да позволим. Днес, ние отбелязваме освобождението на Пиринска Македония, но обеден съм, че много хора в Р Северна Македония също празнуват, може би мислейки си, какво би станало преди 107 години ако нещата се бяха развили по друг начин“, каза още министър Каракачанов. Според него изводът е един – всички успехи на българския народ са постигнати само и единствено благодарение на неговите усилия и саможертва. \r\n \r\nЛивия НИНОВА", "date": "2019.10.05", "title": "Министър Красимир Каракачанов: 5 октомври е дата, която бе изстрадана и платена с кръвта на населението на Пиринска, Вардарска и Егейска Македония"}
{"url": "http://www.focus-news.net/news/2019/10/05/2705441/provezhdat-savmesten-instruktazh-za-otkrivaneto-na-lovniya-sezon-do-hizhata-na-rdg-vav-varna.html", "text": "Участниците в отстрела на местен дребен и едър дивеч, както и в груповия лов на дива свиня във Варненско, трябва да спазват някои основни правила за безопасност. Задължително е да се тръгва на излети с добра екипировка, с проверено и изправно оръжие. Това коментира за  Радио „Фокус“ – Варна  по повод старта, от днес, на новия ловен сезон, комисар Илиян Илиев, началник на Отдел „Охранителна полиция“ към Областната дирекция на МВР. Той призова членуващите в ловните дружинки да бъдат екипирани с ленти, шапки или облекло с ярък сигнален цвят. Задължително условие при провеждането на ловните излети е стриктно да се спазват и противопожарните изисквания. При пренасянето на огнестрелното оръжие, то трябва да е поставено в затворен транспортен куфар или в калъф, с поставено заключващо устройство на спусъка и без патрон в патронника, обясни още комисар Илиев.  \r\nДиана СТОЕВА", "date": "2019.10.05", "title": "Комисар Илиян Илиев, ОД на МВР – Варна: Ловците да тръгват на излет добре екипирани и с изправно оръжие"}
{"url": "http://www.focus-news.net/news/2019/10/05/2705440/mestni-izbori-2019-d-r-atanas-kambitov-kandidat-za-kmet-na-blagoevgrad-krasimir-uzunov-be-edno-ot-sartsata-na-initsiativniya-komitet-100-godini-svoboda.html", "text": "Много се гордея, че през 2012 година възстановихме датата 5 октомври като празник на града по случай 100-годишнината от освобождението на Горна Джумая и Пиринска Македония. Това каза за  Радио „Фокус“ – Пирин  кандидатът за кмет на Община Благоевград от ПП ГЕРБ д-р Атанас Камбитов. „Тук е мястото да изкажа специалните си благодарности към Красимир Узунов, който беше един от инициаторите, един от двигателите, едно от сърцата на Инициативния комитет „100 години свобода“, благодарение на който възстановихме празника“, каза още д-р Атанас Камбитов. По думите му днес отбелязването на датата 5 октомври се е превърнало в традиция. „Това е начина да помним – като създаваме традиции, като ги предаваме на децата си. Така ще оцелее българщината“, подчерта д-р Камбитов. \r\n \r\nЛивия НИНОВА", "date": "2019.10.05", "title": "Местни избори 2019: Д-р Атанас Камбитов, кандидат за кмет на Благоевград: Красимир Узунов бе едно от сърцата на Инициативния комитет „100 години свобода“"}
{"url": "http://www.focus-news.net/news/2019/10/05/2705444/mestni-izbori-2019-kaloyan-pargov-darzhim-horata-v-kvartalite-da-imat-kulturni-sredishta.html", "text": "Пейзажи, живописни композиции по разказа \"Тенец\" на Радичков и сатирични рисунки на кандидата на БСП за общински съветник Анатолий Станкулов ще бъдат изложени в столичната зала \"България\" до 24 октомври. Това съобщиха от пресцентъра на  БСП-София . \r\nС две карикатури си тръгна лидерът на БСП - София Калоян Паргов от откриването на изложбата на художника Анатолий Станкулов в столичната зала \"България\". Сатиричните рисунки на кандидата на БСП за общински съветник ще бъдат изложени в сградата на Софийската филхармония до 24 октомври. В експозицията са включени и пейзажи и живописни композиции по разказа \"Тенец\" на Йордан Радичков.  \r\n\"Рисуването е самотно занимание и то няма смисъл, ако не бъде показано на хората\", каза Анатолий Станкулов при откриването. Всички карикатури, включени в самостоятелната изложба на художника на вестник \"Дума\" са с цена точно 56 лева. Съвпадението с номера на коалиция \"БСП за България\" в интегралната бюлетина за местните избори на 27 октомври никак не е случайно.  \r\nКалоян Паргов поздрави Анатолий Станкулов за изложбата и пожела творбите и експозициите му да се множат, за да може повече хора да видят таланта му. \"Всеки човек се нуждае от храна за душата, културата е изключително важна за израстването на една нация, коментира Калоян Паргов. - Затова ние, от БСП, толкова държим хората по кварталите да имат културни средища, в които да могат по-лесно да се докоснат до различните изкуства - музика, театър, изобразително изкуство и т.н.\".  \r\nВодачът на листата на БСП за общински съветници избра да си купи две карикатури на Анатолий Станкулов, изобразяващи модерния град, в който живеем. \"В унисон са с всичко около нас, обясни избора си той. - Едната показва Мойсей, който вместо море, разделя жилищни сгради, за да минат хората. А другата представлява дърво от тухли и акцентира върху застрашените от изчезване зелени площи в града и липсата на чист въздух в София. Презастрояването и смогът влияят зле на здравето на хората. Не бива да пренебрегваме тези проблеми\". \r\nУважение към колегата и приятел Анатолий Станкулов показа с присъствието си на откриването на изложбата и популярният наш художник-авангардист Иван Яхнаджиев. Преди малко повече от година Калоян Паргов и Яхнаджиев организираха благотворителна изложба в сградата на Столична община по време на редовна сесия на СОС. Средствата от продадените картини, рисувани от деца с дислексия с помощта на Иван Яхнаджиев, бяха дарени за закупуване на материали, за да продължат те да развиват таланта си в изобразителното изкуство.", "date": "2019.10.05", "title": "Местни избори 2019: Калоян Паргов: Държим хората в кварталите да имат културни средища"}
{"url": "http://www.focus-news.net/news/2019/10/05/2705442/praznik-da-igraem-zaedno-organizira-snts-za-horata-i-zhivotnite-v-stara-zagora.html", "text": "От 17.00 часа, СНЦ „За Хората и Животните” ще организира празник за деца и кучета под надслов „Да играем заедно!”, съобщиха от  община Стара Загора . \r\nПъстрият празник в чест на Деня на Стара Загора ще се проведе на поляната до кучешка градина „Куйбишевска” и ще включва забавни игри за деца и кучета с много награди, както и песни и танци, изпълнени от талантливи малки деца. \r\nСпециални гости на тържеството ще бъдат представители на Общинския приют за безстопанствени животни и на Спасителния център за диви животни „Зелени Балкани”. От тях децата ще научат, че кучето осиновено от приют е точно толкова достойно да бъде домашен любимец, колкото и породистото, както и че осиновяването е благородна постъпка. Всички присъстващи ще могат да се запознаят отблизо с обитатели на приюта, както и да осиновят някои от тях, в специално оградения кът за кучета. \r\nСпасителен център за диви животни „Зелени Балкани” също ще имат своето специално място на празника.Те ще разкажат на децата за дейността си, ще покажат спасени от тях диви птици и ще научат децата как да помагат на изпаднало в беда диво животно. \r\nДокато децата се забавляват, за всички гости на празника ще има инфо зона, в която ветеринарни специалисти ще дават съвети за добра грижа и хигиена, профилактика и хранене на техните домашни любимци. \r\nТази година, в инициативата се включва активно и Община Стара Загора, със специално отворено на място бюро за регистрация на домашни кучета. Служители от административните бюра ще обслужат с усмивка всеки стопанин, който е пропуснал да регистрира кучето си. За целта са нужни 2 снимки паспортен формат и копия от ветеринарния паспорт на кучето със всички ваксини и чип. Годишният данък за Стара Загора е 24 лева. Кастрираните любимци, кучета на хора с увреждания, както и осиновените от приют са освободени от налог.", "date": "2019.10.05", "title": "Празник \"Да играем заедно\" организира СНЦ \"За хората и животните\" в Стара Загора"}
{"url": "http://www.focus-news.net/news/2019/10/05/2705449/mestni-izbori-2019-g-velislava-krasteva-vodach-na-listata-na-kandidati-za-obshtinski-savetnitsi-ot-dps-55-te-idei-ot-predizbornata-ni-programa-za-mestnite-izbori-sa-realistichni.html", "text": "55-те идеи от предизборната ни програма за местните избори са реалистични. Това каза на пресконференция в Плевен, Велислава Кръстева, водач на листата на кандидати за общински съветници от ДПС, предаде кореспондент на   Радио „Фокус“ . \"Съставът на листата е резултат от няколкомесечен труд. Важно е какво ще се случи след изборите. Работата по проблемите на Плевен прилича на приказката за неволята.  Местната власт е като братята, които викат неволята, но не поправят счупената кола. Листата ни е интересна, представлява букет от етноси, палитра от различни специалисти\", каза Велислава Кръстева.  Тя допълни, че всички кандидати  са готови за осъществяване на промяна, за въвеждане на решения на проблемите. \"Всяка идея, заложена в програмата ни, е по реалните сили на Общинския съвет. Не сме обещали нищо неизпълнимо. Местната власт предпочита да прекарва удобно мандатите си, а при проблеми да сочи с показалец тавана и да търси отговорност в централната. Целта ни е на тези избори да достигнем 5 представители в общинския съвет\", посочи още Велислава Кръстева. \"Що се отнася до подкрепата ни за кмет, концентрираме се върху листата с общински съветници. Съставът на местния парламент е от значение, общинският съвет диктува политиките на кмета, не обратното, което е политически мит. За нас е важна промяната в самия общински съвет и той може да работи с всеки кмет и да се изпълнява волята на този орган. Определено е рано да изразяваме подкрепа за кандидат кмет\", подчерта Велислава Кръстева.  \r\nВиолета КРЪСТЕВА", "date": "2019.10.05", "title": "Местни избори 2019 г.: Велислава Кръстева, водач на листата на кандидати за общински съветници от ДПС: 55-те идеи от предизборната ни програма за местните избори са реалистични"}
{"url": "http://www.focus-news.net/news/2019/10/05/2705446/zam-ministar-atanas-dobrev-12-sa-deystvashtite-ognishta-na-afrikanskata-chuma-sas-zona-a-za-poslednite-30-dni-u-nas.html", "text": "12 са действащите огнища на Африканската чума със Зона А за последните 30 дни у нас. Това каза на откриването на ловния сезон пред журналисти в ловешкото село Драгана зам.-министърът на земеделието, храните и горите Атанас Добрев, предаде репортер на  Агенция „Фокус“ . „Иначе старите случаите, които са отпреди са 63-64. Те са минали своя мониторингов период и в момента териториите са свободни. Трябва да свикнем да живеем и да се справяме със заболяването Африканска чума по свинете“, обясни той, като уточни, че 23-24 държави, в които има огнища на АЧС също работят. „Специалистите казват, че когато се настани в една държава, заболяването стои 3-5 години. Всичко зависи от нас. Колкото сме по-внимателни, толкова по-бързо ще спре разпространението и болестта ще бъде унищожена“, добави Добрев.  \r\nВеселка ИВАНОВА", "date": "2019.10.05", "title": "Зам.-министър Атанас Добрев: 12 са действащите огнища на Африканската чума със Зона А за последните 30 дни у нас"}
{"url": "http://www.focus-news.net/news/2019/10/05/2705448/the-guardian-planat-na-dzhonsan-se-provali-sled-kato-propadnaha-planiranite-pregovori-s-es.html", "text": "Плановете на премиера на Великобритания Борис Джонсън за Брекзит изглежда се разпадат, след като Европейската комисия отказа да преговаря с него, тъй като не намира база, върху която да бъде изградено ново споразумение, въпреки новите предложения на министър-председателя, пише британското издание  The Guardian . \r\nЕвропейски служители твърдят, че няма причина да преговарят с Джонсън, като се има предвид неговото настояване за установяването на митнически проверки на границата между Северна Ирландия и Републиката.  \r\nГлавният преговарящ от името на Джонсън Дейвид Фрост, заедно с няколко други представители на британското правителство се провалиха в опитите си да убедят Европейския съюз в това, че премиерът все още разполага с мандат от правителството да постигне компромис над сериозните проблеми, които Брюксел вижда в новите му предложения.  \r\nФрост се опитваше да спаси предложената сделка от страна на Борис Джонсън, след като тя беше подложена на остра критика непосредствено след като беше представена. Главният преговарящ за Брекзит от Брюксел, Мишел Барние заяви пред британските дипломати, че Великобритания трябва „фундаментално да измени позицията си“.  \r\n„Приключихме с дискусиите с Великобритания за днес. Представихме нашата първоначана реакция на предложенията на Лондон и зададохме много въпроси, свързани с юридическия текст“, заяви говорител на Европейската комисия.  \r\n„Ще се срещнем отново за да дадем на Великобритания още една възможност да представи предложенията си детайлно“, добави говорителят, като отново заяви, че те „не представляват база за постигането на споразумение“ .  \r\nИзточник на Европейския съюз заяви, че преговорите ще бъдат прекратени, понеже няма повече какво да се направи в близките дни.  \r\n„Великобритания често иска да се провеждат такива срещи за да продължи процеса (по преговорите). Съгласни сме, че не трябва да оставяме необърнат камък.“, заяви той. \r\n„Няма обаче какво полезно да свършим този уикенд. Ако проведем разговори, тогава ще изглежда сякаш това са качествени преговори. Истината е, че все още имаме дълъг път до това. Трябва да работим бързо над възможността да затворим пропастта“, добави източникът.  \r\nБрюксел е съвсем наясно с опасността, че Великобритания се опитва да хвърли вината за неуспешен Брекзит на ЕС. Според източници обаче, Общността няма намерение да се преструва, че преговаря, когато е ясно, че няма база за прогрес.  \r\nГоворител на правителството на Великобритания заяви, че все пак прогрес има и предложението е било сериозно.  \r\n„Направихме сериозно предложение тази седмица. Нашата оферта представлява честен и разумен компромис. Искаме сделка и преговорите да продължат на базата на нашето предложение. Всички трябва да разберат обаче, че няма път към сделка, без заместването на клаузата за ирландската граница. Ако ЕС също искат сделка, трябва да признаят това и да работят с нас за споразумение“, заяви говорителят.  \r\nВеликобритания предложи Северна Ирландия да напусне митническия съюз на ЕС заедно с Обединеното кралство на 31 октомври, но да остане в единния пазар.  \r\nВ същото време на местния парламент ще бъдат дадени привилегии, включително правото на вето на всяка точка от споразумението в края на транзитният период, който приключва през 2020 г. \r\nПо време на свое изявление в Дания, премиерът на Ирландия Лео Варадкар заяви, че планът не разполага с подкрепата на хората в Северна Ирландия.  \r\n„Заинтересован съм от всякакви решения. Всяко решение трябва да има подкрепата на хората от Северна Ирландия. Това, което Джонсън сложи на масата не е подкрепено от бизнеса или от обществото в Северна Ирландия, а единствено от една политическа партия, така че още има дълъг път“, заяви Варадкар.  \r\n \r\n  Теодор Пенев", "date": "2019.10.05", "title": "The Guardian: Планът на Джонсън се провали, след като пропаднаха планираните преговори с ЕС"}
{"url": "http://www.focus-news.net/news/2019/10/05/2705443/mestni-izbori-2019-d-r-atanas-kambitov-kandidat-za-kmet-na-blagoevgrad-na-5-oktomvri-1912-godina-nay-golemiyat-blyan-na-horata-ot-rodniya-ni-kray-se-prevrashta-v-realnost.html", "text": "На 5 октомври 1912 година най-големият блян на хората от родния ни край се превръща в реалност. Това се посочва в поздравителен адрес от кандидатът за кмет на Община Благоевград от ПП ГЕРБ д-р Атанас Камбитов по повод празника на града, съобщават от  предизборния му щаб . В текста се казва още: „Честити 107 години свобода! На 5 октомври 1912 година най-големият блян на хората от родния ни край се превръща в реалност.  Горна Джумая и Пиринска Македония са свободни!  Нашите предци застават редом до своите събратя, онези, освободили се 34 години по-рано. 5 октомври е Възкресението на Пиринския край! Да почитаме, да пазим, да предаваме! И нека помним и вярваме, че само тогава, когато сме обединени, сме силни! Вечна памет на героите! Бог  да пази Благоевград!“.", "date": "2019.10.05", "title": "Местни избори 2019: Д-р Атанас Камбитов, кандидат за кмет на Благоевград: На 5 октомври 1912 година най-големият блян на хората от родния ни край се превръща в реалност"}
{"url": "http://www.focus-news.net/news/2019/10/05/2705450/d-r-kiril-aleksiev-rim-blagoevgrad-v-razlichnite-istoricheski-periodi-balgarskiyat-narod-vinagi-e-otstoyaval-svoyata-pozitsiya.html", "text": "В различните исторически периоди, българският народ винаги е отстоявал своята позиция. Това каза за  Радио „Фокус“ – Пирин  д-р Кирил Алексиев, временно изпълняващ длъжността директор на Регионален исторически музей – Благоевград. По думите му често сме ставали „жертва“ и на интригите на Великите сили, защото в голямата политика винаги има големи и малки играчи. „За съжаление, ние не сме сред големите играчи, но това не ни пречи да отстояваме нашите позиции. Всъщност българският народ го е правил в различни моменти. За добро или за лошо по този начин той показва характер и се задейства сигнална лампа за неговите противници. Съединението от 1885 година е точно такъв акт. То „отпушва“ много сериозна съпротива срещу тях. За наше голямо съжаление във външната политика действа принципи, които са различни от нещата, които са ни се искали на нас. Дори различни принципи от принципа на правото, на историческата истина, на справедливостта“, каза още д-р Алексиев. Според него големите играчи винаги са си правели техните сметки. „Щастлив е моментът, в който интересите на малките народи, тоест националните интереси например на България, съвпадат с интересите на Великите сили, но до там. В момента, в който интересите на Великите сили, започнат да се разминават с националните ни интереси, то тогава започва да се действа под натиск, да се правят различни акции, които да дискредитират и свалят правителства, да работи вътрешна система на външен етап, да се противопоставят отделните балкански народи. В този контекст на мисли – ако справедливостта беше водеща, то много отдавана нямаше да има Македонски въпрос. В тази връзка и съществуването на една определена нация нямаше да бъде допуснато, нямаше да се създаде този продукт, който го има сега“, посочи д-р Алексиев. Той допълни, че все пак не трябва да забравяме, че в наши дни всеки има правото да се самоопределя, но изключително неприятно е хора, които в миналото са с доказан произход, с доказано определение да им се приписват други неща. „Казвам това в контекста на последните думи на македонският президент. Лично аз съм учуден как един висш политик може да каже такова нещо, което е трудно да се определи и няма как да не излезеш от рамките на добрия тон. Според неговите думи Гоце Делчев е един вид паспортен измамник. Така бе казано, така прозвуча. В една система като Османската империя, в която по това време е доказано, че има пълзящ геноцид срещу българщината, те казват, че Гоце е бил принуден да се пише българин. А защо той не е избрал да се пише македонец, сърбин или грък? Вместо това той е избрал да се пише българин, защото се е чувствал така“, отбеляза д-р Алексиев. Той заяви, че Гоце Делчев е пишел на български и това става ясно от неговите писма. „Това са все неща, които са очевидни и е лицемерно да не бъде казвана истината. В края на краищата е казано, че „Истината ще освободи хората“. В едно модерно общество, когато вече имаме възможности да се информираме по различни начини, просто трябва да спрем със създаването на излишна информация и трупане на напрежение. Защото единственото, което се случва е по този начин да се „тровят“ отношенията между хората. Истината може да бъде само една. Няма как да се правят различни интерпретации“, уточни д-р Алексиев. \r\n \r\nЛивия НИНОВА", "date": "2019.10.05", "title": "Д-р Кирил Алексиев, РИМ – Благоевград: В различните исторически периоди, българският народ винаги е отстоявал своята позиция"}
{"url": "http://www.focus-news.net/news/2019/10/05/2705451/n1-sarbiya-ekip-na-radio-belgrad-e-bil-zadarzhan-ot-kosovskata-politsiya.html", "text": "Екип на първа програма на Радио Белград е бил задържан от косовската полиция в южната част на град Митровица и е прекарал шест часа в ареста, предава сръбската телевизия  N1 . \r\nПолицията е спряла автомобила на радиото и го е претърсила основно.  \r\n„Хората от екипа също бяха основно претърсвани като престъпници. Целият екип беше отведен в полицейското управление на южната част на Митровица за разпит, където бяха иззети и телефоните им“, заявиха представители на „Радио и телевизия на Сърбия“.  \r\nЕкипът е бил освободен шест часа по-късно и инструктиран да се върне в северната част на града, като му е било обяснено, че за него няма да е безопасно да продължи към Грачаница, където е била първоначалната му дестинация.  \r\nПредсрочните общи избори в Косово предстоят и те привличат много медийно внимание, тъй като наблюдателите казват, че резултатите ще са непредсказуеми. \r\n \r\n  Теодор Пенев", "date": "2019.10.05", "title": "N1 (Сърбия): Екип на радио Белград е бил задържан от косовската полиция"}
{"url": "http://www.focus-news.net/news/2019/10/05/2705452/100-godini-ot-nachaloto-na-organiziraniya-futbol-shte-badat-otbelyazani-v-kyustendil.html", "text": "100 години от началото на организирания футбол ще бъдат отбелязани в Кюстендил. Това съобщиха за  Радио „Фокус“ – Кюстендил  от читалище „Братство“. Събитието ще започне от 16.00 часа в залата на читалище „Братство“ – Кюстендил. По време на официалната церемония ще бъдат отличени хора дали съществен принос за развитието на футбола в Кюстендил. Началото на организирания футбол в Кюстендил е поставено през 1919-1920 година, когато неколцина будни младежи решават да основат футболен клуб. Негов председател става Асен Тонев, а подпредседател Еманоил Марков-Манката. Клубът е наречен „Моцион”. \r\nВенцеслав ИЛЧЕВ", "date": "2019.10.05", "title": "100 години от началото на организирания футбол  ще бъдат отбелязани в Кюстендил"}
{"url": "http://www.focus-news.net/news/2019/10/05/2705454/prof-gencho-nachev-umbal-sv-ekaterina-ot-dogodina-shte-ima-gotovnost-i-za-belodrobna-transplantatsiya-v-balgariya.html", "text": "От догодина ще има готовност и за белодробна трансплантация в България. Това каза в интервю за  Агенция „Фокус“  проф. Генчо Начев, директор на УМБАЛ „Св. Екатерина“. „Въпроса е, че няма донори. Трябва да се знае, че всеки донор от всичките му органи невинаги стават за трансплантации, от една страна може да няма подходящ реципиент, от друга страна самият орган може да не е подходящ за трансплантация. Ако става черния дроб, сърцето може да не става и обратното“, добави проф. Начев. „Един донор не значи 4 органа за трансплантация, невинаги значи 4 или 5 органа за трансплантация. Това е желанието ни, това е стремежа, но невинаги е така. Това е природа“, посочи още директорът на УМБАЛ „Св. Екатерина“. По думите му промени трябва да има в донорските ситуации, във възможността за откриване, кондициониране и правилно лечение на донорите. „Особено в откриване и регистриране на потенциални донори. Целият проблем на трансплантациите в световен мащаб, не само в България е, че донорите не достигат. За това се работи в други направления, например изкуствени телца, генно създадени животни, чиито органи да не се отхвърлят от човека и т.н.“, обясни още той. Проф. Начев, че коментира, че в България донорските ситуации е трагично. „Ако в страните, които са на първо място в Европа като Испания и Хърватска годишно има между 30-33 донора на милион от населението, в България са 5 донорски ситуаци. Това е огромната разлика, иначе готовност имаме и екипи има, от догодина ще има готовност и за белодробна трансплантация“, допълни проф. Генчо Начев.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.10.05", "title": "Проф. Генчо Начев, УМБАЛ „Св. Екатерина“: От догодина ще има готовност и за белодробна трансплантация в България"}
{"url": "http://www.focus-news.net/news/2019/10/05/2705453/zam-ministar-atanas-dobrev-do-noemvri-zemedeltsite-s-registrirani-opustosheni-stopanstva-ot-selo-dragana-shte-poluchat-obezshtetenie.html", "text": "До ноември всички земеделци с регистрирани опустошени земеделски култури от село Драгана ще получат обезщетение. Това каза на откриването на ловния сезон пред журналисти в ловешкото село зам.-министърът на земеделието, храните и горите Атанас Добрев, предаде репортер на  Агенция „Фокус“  на въпрос за опустошителните градушки в Област Ловеч през май. „Управителният съвет на Държавен фонд земеделие прие решение да се обезщетят всички потърпевши при бедствията през 2019 година. И сега, в момента в Областната дирекция на Фонд земеделие в Ловеч има указания и подават заявления до 20 октомври“, обясни той. \r\nОт своя страна кметът на село Драгана Печо Иванов заяви, че за нерегистрираните стопани няма средства от общинския бюджет. „Има някакви средства от „Бедствия и аварии“, но те са крайно недостатъчни“, уточни той.  \r\nВеселка ИВАНОВА", "date": "2019.10.05", "title": "Зам.-министър Атанас Добрев: До ноември земеделците с регистрирани опустошени стопанства от село Драгана ще получат обезщетение"}
{"url": "http://www.focus-news.net/news/2019/10/05/2705447/stara-zagora-nagradi-svoite-pochetni-grazhdani-na-tarzhestvena-sesiya-na-obshtinskiya-savet.html", "text": "С прозвучаването на „Музикална емблема за Стара Загора“ по текст и музика на проф. Петър Жеков, химн на града-герой, започна тържествената празнична сесия на Общинския съвет по повод 5-и октомври. Това съобщиха от пресцентъра на  Община Стара Загора . „Днес заставам пред всички Вас с доблест от добрите решения взети от Общинския съвет през изминалия мандат. Важните и тежките казуси, белязали нашата работа, дадоха частица бъдеще, за да вървим напред. В дни като днешния, освен за празник, обръщаме глава и за равносметка – защото облика на нашата свидна Стара Загора е плод на усилията на много хора, преживели много безсънни нощи и усърдни дни, за да се материализира визията за модерен  и напредничав европейски град“, с тези думи започна своето тържествено слово председателят на Общинския съвет Таньо Брайков. „Старозагорци имаме мисията да отговорим с работа и още работа на завета на нашите предци, сътворили истинско чудо – възкресили един изпепелен до основи град – град въздигнал се и вперил поглед напред и нагоре. Родолюбието, което носим трябва да пазим и предаваме. Независимо от ежедневните неволи, нека изпълняваме достойно мисията си на човеци, граждани, управленци. Да подхождаме към всеки проблем с разум и сърце“, каза още Брайков. Той подчерта, че в Стара Загора бият сърцата на всички, милеещи за родния край „истинската ценност за всеки град са неговите жители, успехите на децата му, мечтите на младежите му и опитът на възрастните – всички те правят града жив, динамичен, развиващ се.  Горд съм, че имам възможността да пожелая на всички Вас здраве, взор за мечти и простор за дела! Честит празник!“.  \r\nПо време на тържественото заседание на местния парламент по традиция бяха връчени отличията „Почетен гражданин на Стара Загора“. Тази година на две дами – общественикът и дарител на сградата, в която ще се помещава Център за даровити деца „Проф. Петър Жеков“, Мария Жекова и балетната прима и дългогодишен ръководител на школата за класически танци при НЧ „Родина 1860“ - Снежана Дескова. Председателят на Общинския съвет им връчи символите на званието.  \r\n„Поздравявам всички жители и гости на Стара Загора с празника днес. Нека се грижим за престижа на нашия град, който доби истински европейски облик. Сърдечно благодаря на Инициативния комитет, предложил ме за удостояване с тази престижна награда, както и на нашия млад и деен кмет Живко Тодоров. Горда съм, че продължавам делото на моя брат – проф. Петър Жеков, за когото Стара Загора беше всичко“, каза Мария Жекова.  \r\nДуми на признателност произнесе и примабалерината Снежана Дескова – „от сърце благодаря на всички вас – на ръководството на Община Стара Загора, на НЧ „Родина“, на Старозагорската опера, в която мина почти целия ми живот, на моето семейство. Благодаря, Стара Загора!“.  \r\nСред гостите на тържественото заседание на Общинския съвет бяха Негово Високопреосвещенство Старозагорския митрополит Киприан, зам.-председателят на Народното събрание Емил Христов, депутати, ръководството на Община Стара Загора, носители на званието „Почетен гражданин“, общественици, както и представители на местната и държавната власт. Музикален поздрав към присъстващите в зала „П. Р. Славейков“ отправиха талантливите музикални артисти и солистът на Държавна опера – Стара Загора Елена Петрова.", "date": "2019.10.05", "title": "Стара Загора награди своите почетни граждани на тържествена сесия на Общинския съвет"}
{"url": "http://www.focus-news.net/news/2019/10/05/2705456/spetsialiteti-ot-razlichni-kuhni-predstavyat-v-mladezhkiya-dom-v-pazardzhik.html", "text": "Мулти култи китчън брънч „Етносите на Пазарджик“ ще покаже кулинарни специалитети на ромската, турската, арменската, еврейската и българската общност в Пазарджик,  съобщиха организаторите . Представители на най-дълготрайно установените общности в Пазарджик ще  разкажат интересни кулинарни истории. Със своето присъствие в нашия край, различните етноси трайно са се вписали в историческото му развитие. Заедно българи, турци, роми, арменци, евреи формират една неделима и неповторима същност. Ще разберем, че традиционната ромска кухня е свързана с култа към семейството, децата, обредността, легендите; че арменската кухня е най-древна в света, какви са правилата на кашерната храна за евреите, как турската кухня е допринесла за характерния облик и на “балканската софра”. Предлагаме среща с представителите на общностите и мигове на споделяне, както на храната, така и на истории. Желаещите да присъстват е необходимо да направят регистрация, обявена на страницата на събитието.", "date": "2019.10.05", "title": "Специалитети от различни кухни представят в Младежкия дом в Пазарджик"}
{"url": "http://www.focus-news.net/news/2019/10/05/2705445/d-r-kiril-aleksiev-rim-blagoevgrad-ogromna-e-tsenata-koyato-be-platena-za-svoboda-na-pirinska-makedoniya.html", "text": "Огромна е цената, която бе платена за свобода на Пиринска Македония. Това каза за  Радио „Фокус“ – Пирин  д-р Кирил Алексиев, временно изпълняващ длъжността директор на Регионален исторически музей – Благоевград.  По думите му това, което дава като жертви българският народ е неизчислимо. „Като започнем от „огъня на въстанията“ – Горноджумайско, Кресненско – Разложко, Илинденско – Преображенско, отделно в периода 1878 – 1912 година се случват множество афери и стигнем до войните за Национално обединение, жертвите са изключително много. Тук не говорим само за убитите и ранените, но и за всички онези, които са пострадали посредством обезселените села, изгорените градове. Например в нашия град една от най – големите общности е на така наречените „кукушани“. Това са хора, които са живели в Кукуш, но са били изгонени от там, след като градът е опожарен. Става дума за днешния град Килкис в Гърция, който е бил изцяло наново построен. Изпепеляването на родния град на Гоце Делчев се случва през 1913 година“, каза още д-р Алексиев. Той добави, че цената, която сме платили за нашата свобода е изключително висока. „Затова никой няма право да казва, че ние сме продукт на някаква чужда политика. Това, което сме днес, дължим на онези, които са били тук преди нас“, допълни д-р Алексиев. \r\n \r\nЛивия НИНОВА", "date": "2019.10.05", "title": "Д-р Кирил Алексиев, РИМ – Благоевград: Огромна е цената, която бе платена за свобода на Пиринска Македония"}
{"url": "http://www.focus-news.net/news/2019/10/05/2705455/reuters-podkrepyanite-ot-sasht-sili-v-severna-siriya-zaplashiha-ot-palnomashtabna-voyna-v-sluchay-na-nova-turska-interventsiya.html", "text": "Подкрепяните от САЩ „Сирийски демократични сили“ заплашиха, че няма да се колебаят „да превърнат всяка непровокирана турска атака в пълномащабна война“, за да защитят региона на Северна Сирия, предава  Reuters . \r\nИзявлението идва малко след като президентът на Турция Реджеп Тайип Ердоган заяви, че Анкара се подготвя за осъществяването на въздушни и наземни операци на изток от Ефрат, след като стана ясно, че страната му е недоволна от прогреса, който са постигнали с Вашингтон по установяването на зона за сигурност в региона. Ердоган заяви, че операциите ще започнат в рамките на дни и ще са насочени именно срещу контролираните от „Сирийските демократични сили“ територии на изток от река Ефрат.  \r\n \r\n \r\n  Теодор Пенев", "date": "2019.10.05", "title": "Reuters: Подкрепяните от САЩ сили в Северна Сирия заплашиха от „пълномащабна война“ в случай на нова турска интервенция"}
{"url": "http://www.focus-news.net/news/2019/10/05/2705458/iliyan-vasilev-tsentar-za-balkanski-i-chernomorski-izsledvaniya-sledvashtata-godina-shte-bade-poslednata-v-koyato-bulgargaz-izobshto-ima-shans-da-se-zadarzhi-na-povarhnostta.html", "text": "Следващата година ще бъде последната, в която „Булгаргаз“ изобщо има шанс да се задържи на повърхността и най-вероятно ще остане единствено доставчик на газ за Топлофикация-София. Това каза в интервю за седмичното обзорно предаване „Метроном“ на  Радио „Фокус“  Илиян Василев от Центъра за балкански и черноморски изследвания. Той отбеляза, че в момента страната ни купува руски природен газ, който е поне 40% по-скъп от това, което другите потребители в Европа плащат, а това се отразява пагубно на големите потребители на природен газ, включително химическите заводи, които намалят продукцията си и освобождават работници. „От една страна „Булгаргаз“ им е взел заявките и блокира възможността им следващата година да купят по-евтин газ от друг, освен от „Булгаргаз“, който е само „Газпром“. От друга страна са блокирани възможностите за внос, защото всеки, който иска да развие алтернативен пазар, трябва да разполага с потребители, които да могат да избират най-евтината опция. А те не могат да изберат най-евтината опция, защото единствената е „Булгаргаз“. Затова и парното в София, вместо да намалее с 25%, продължава да бъде скъпо“,  каза още той. \r\nСпоред Илиян Василев няма как химическите заводи да губят пазари и приходи, когато могат да си купят по-евтин газ. Лошото е, че е пропусната възможността българските търговци да станат големи, т. е. да разнообразят профила си, обясни анализаторът.  \r\nЦоня СЪБЧЕВА", "date": "2019.10.05", "title": "Илиян Василев, Център за балкански и черноморски изследвания: Следващата година ще бъде последната, в която „Булгаргаз“ изобщо има шанс да се задържи на повърхността"}
{"url": "http://www.focus-news.net/news/2019/10/05/2705463/sport-etar-veliko-tarnovo-domakinstva-na-lokomotiv-plovdiv-v-mach-ot-12-i-krag-ot-balgarskata-efbet-liga.html", "text": "Футбол: Етър Велико Търново домакинства на Локомотив Пловдив в мач от 12-и кръг от българската „Ефбет“ лига. \r\nЕтър се намира на девета позиция с 11 точки и няма да се изкачи по нависоко дори ако спечели днешния мач. Гостите се намират на трета позиция в класирането с 23 точки и дори да загубят ще запазят мястото си, тъй като четвъртите ЦСКА са с 4 точки по-малко. Мачът започва в 17:30 часа.", "date": "2019.10.05", "title": "Спорт: Етър Велико Търново домакинства на Локомотив Пловдив в мач от 12-и кръг от българската „Ефбет“ лига."}
{"url": "http://www.focus-news.net/news/2019/10/05/2705460/kiril-drezov-prepodavatel-po-evropeyska-politika-ako-v-otnosheniyata-si-sas-severna-makedoniya-iskame-vsichko-ili-nishto-e-vazmozhno-da-ostanem-s-prazni-ratse.html", "text": "Ако в отношенията си със Северна Македония искаме всичко или нищо, е възможно да останем с празни ръце. Това каза за седмичното обзорно предаване „Метроном“ на  Радио „Фокус“  преподавателят по „Европейска политика“ в Университета Кийл, Великобритания  Кирил Дрезов. Той обясни, че ако тръгнем към предоговаряне със Северна Македония, трябва да имаме план и по-максималистична позиция. След Преспанския договор, в който Гърция призна македонския език, ние останахме единствената страна, която го проблематизира, обясни той. „В Европа няма разбиране на българската позиция за това, че няма македонски език и македонци, а българи. Така е било до 1912 г. Така е било до 1945 г. Сега не е така. Никола Димитров, син на Димитър Димитров, който е писал много за българския разказ в Македония, беше го казал много хубаво, че македонците трябва да разберат какви са били, а българите трябва да разберат какви са македонците сега. На тази основа има смисъл да се продължи разговорът и да се подобри договорната основа. Преспанският договор е добър образец“, обясни той. Кирил Дрезов каза още, че има фундаментално неразбиране между България и Северна Македония. Според него македонците са по-запознати с българския разказ и настроенията в страната ни, отколкото ние за техните. Той обясни, че  е неприемливо говоренето за български татари и официализирания разказ за фашистката окупация. От българска страна трябва да се намали назидателното говорене за големия и малък брат и словесните шамари, които обиждат съседите ни, допълни той. \r\nЦоня СЪБЧЕВА", "date": "2019.10.05", "title": "Кирил Дрезов, преподавател по европейска политика: Ако в отношенията си със Северна Македония искаме всичко или нищо, е възможно да останем с празни ръце"}
{"url": "http://www.focus-news.net/news/2019/10/05/2705465/mestni-izbori-2019-ivaylo-kalfin-abv-ima-pone-nyakolko-vaprosa-koito-mogat-da-se-reshat-chrez-referendum-a-ne-ot-obshtinski-savet.html", "text": "Има поне няколко въпроса, които могат да се решат чрез референдум, а не от общински съвет. Това каза Ивайло Калфин, водач на листата на АБВ за столичен общински съветник в предаването „Седмицата“ по  Дарик радио . „Ако говорим за най-спешните два или три ще ви кажа и те са свързани с това къде да се насочат приоритетите в общинския бюджет. Това  е нещо, което е в правомощията на общината. Аз бих задал такива въпроси дали да се насочи като приоритет изграждането на детски ясли и детски градини особено в кварталите, които са новопостроени. Ако всички кажат да, това означава приоритет в бюджета“, добави Калфин. „Работата на общинския съвет е след като имаш един бюджет, аз имам доста идеи и твърдя, че в този бюджет между 30-50-% могат да се спестят от начина, по който в момента се изразходва. Гражданите трябва да решат къде отиват парите и за мен темите свързани с грижата за децата и детските градини“, обясни още водачът на листата на АБВ за столичен общински съветник. Според него друга важна тема е свързана с осветление, видеонаблюдение и сигурност като тук включително бих включил и глобите. „Има няколко и групи във Фейсбук и сайтове, които показват паркиране по тротоарите, липсващи шахти и т.н. Това би трябвало да бъде резултат и аз бих питал софиянци, съгласни ли сте на тези, които нарушават правилата, вървят по бус лентите, спират по тротоарите или по градинките, трябва да се завишат значително глобите. Най-важният проект за следващия мандат е свързан с това, София да стане град, в който може да се живее. Хората да не ходят по улиците, тротоарите, въздуха и градския транспорт“, посочи Калфин. „София на север може да се развива като жилищен район, отделен въпрос е до колко ние трябва да си концентрираме населението в един два града. Мястото за жилищно разширяване на София е на север“, допълни още той. Калфин заяви, че няма нищо против небостъргачите. „Стига, когато се построят и се струпат много хора да има съответната инфраструктура и стига те да не правят това, което в момента правят. Те спират чистия въздух за София, той идва от юг и от запад. Точно по тези трасета, които на времето още са били поставени в София има огромни сгради, които спират чистия въздух и това е една от причините за мръсния въздух в столицата. Ако са на подходящо място и не пречат няма нужда от лимит на височината“, коментира още водачът на листата на АБВ за столичен общински съветник.  \r\nТой добави още, че няма да подкрепи увеличаването на данъците и таксите в София. „Според мен в общинския бюджет има резерв между 30-50%, това е от бюджет близо 2 млрд. лв. Мисля че спокойно може да се оптимизира бюджета и да се направи много повече със сегашните приходи“, каза още Калфин. „Няма да гласувам такса смет да се определя от изхвърленото количество, а не според данъчната оценка на имот. Това означава да се пренесе огромната тежест върху гражданите и върху домакинствата. Проблемът с боклука в София е свързан с това каква услуга в крайна сметка получаваме и тя е под всякаква критика. Преди да говорим да плащаме още повече за нея, според мен трябва да се помисли как изглежда София и защо продължава да е един от най-мръсните столици в Европа“, обясни още Ивайло Калфин.", "date": "2019.10.05", "title": "Местни избори 2019: Ивайло Калфин, АБВ: Има поне няколко въпроса, които могат да се решат чрез референдум, а не от общински съвет"}
{"url": "http://www.focus-news.net/news/2019/10/05/2705457/pregled-na-mezhdunarodnite-novini-do-1300-chasa-agentsiya-fokus.html", "text": "Подкрепяните от САЩ „Сирийски демократични сили“ заплашиха, че няма да се колебаят „да превърнат всяка непровокирана турска атака в пълномащабна война“, за да защитят региона на Северна Сирия, предава  Reuters . \r\nИзявлението идва малко след като президента на Турция Реджеп Тайип Ердоган заяви, че Анкара се подготвя за осъществяването на въздушни и наземни операци на изток от Ефрат, след като стана ясно, че страната му е недоволна от прогреса, който са постигнали с Вашингтон по установяването на зона за сигурност в региона. Ердоган заяви, че операциите ще започнат в рамките на дни и ще са насочени именно срещу контролираните от „Сирийските демократични сили“ територии на изток от река Ефрат.  \r\n*** \r\n \r\n  Плановете на премиера на Великобритания Борис Джонсън за Брекзит изглежда се разпадат, след като Европейската комисия отказа да преговаря с него, тъй като не намира база, върху която да бъде изградено ново споразумение, въпреки новите предложения на министър-председателя, пише британското издание  The Guardian . \r\nЕвропейски служители твърдят, че няма причина да преговарят с Джонсън, като се има предвид неговото настояване за установяването на митнически проверки на границата между Северна Ирландия и Републиката.  \r\nГлавният преговарящ от името на Джонсън Дейвид Фрост, заедно с няколко други представители на британското правителство се провалиха в опитите си да убедят Европейския съюз в това, че премиерът все още разполага с мандат от правителството да постигне компромис над сериозните проблеми, които Брюксел вижда в новите му предложения.  \r\nФрост се опитваше да спаси предложената сделка от страна на Борис Джонсън, след като тя беше подложена на остра критика непосредствено след като беше представена. Главният преговарящ за Брекзит от Брюксел, Мишел Барние заяви пред британските дипломати, че Великобритания трябва „фундаментално да измени позицията си“.  \r\n„Приключихме с дискусиите с Великобритания за днес. Представихме нашата първоначана реакция на предложенията на Лондон и зададохме много въпроси, свързани с юридическия текст“, заяви говорител на Европейската комисия.  \r\n„Ще се срещнем отново за да дадем на Великобритания още една възможност да представи предложенията си детайлно“, добави говорителят, като отново заяви, че те „не представляват база за постигането на споразумение“ .  \r\nИзточник на Европейския съюз заяви, че преговорите ще бъдат прекратени, понеже няма повече какво да се направи в близките дни.  \r\n„Великобритания често иска да се провеждат такива срещи за да продължи процеса (по преговорите). Съгласни сме, че не трябва да оставяме необърнат камък.“, заяви той. \r\n„Няма обаче какво полезно да свършим този уикенд. Ако проведем разговори, тогава ще изглежда сякаш това са качествени преговори. Истината е, че все още имаме дълъг път до това. Трябва да работим бързо над възможността да затворим пропастта“, добави източникът.  \r\nБрюксел е съвсем наясно с опасността, че Великобритания се опитва да хвърли вината за неуспешен Брекзит на ЕС. Според източници обаче, Общността няма намерение да се преструва, че преговаря, когато е ясно, че няма база за прогрес.  \r\nГоворител на правителството на Великобритания заяви, че все пак прогрес има и предложението е било сериозно.  \r\n„Направихме сериозно предложение тази седмица. Нашата оферта представлява честен и разумен компромис. Искаме сделка и преговорите да продължат на базата на нашето предложение. Всички трябва да разберат обаче, че няма път към сделка, без заместването на клаузата за ирландската граница. Ако ЕС също искат сделка, трябва да признаят това и да работят с нас за споразумение“, заяви говорителят.  \r\nВеликобритания предложи Северна Ирландия да напусне митническия съюз на ЕС заедно с Обединеното кралство на 31 октомври, но да остане в единния пазар.  \r\nВ същото време на местния парламент ще бъдат дадени привилегии, включително правото на вето на всяка точка от споразумението в края на транзитният период, който приключва през 2020 г. \r\nПо време на свое изявление в Дания, премиерът на Ирландия Лео Варадкар заяви, че планът не разполага с подкрепата на хората в Северна Ирландия.  \r\n„Заинтересован съм от всякакви решения. Всяко решение трябва да има подкрепата на хората от Северна Ирландия. Това, което Джонсън сложи на масата не е подкрепено от бизнеса или от обществото в Северна Ирландия, а единствено от една политическа партия, така че още има дълъг път“, заяви Варадкар.  \r\n*** \r\n \r\n  Започна денят за размисъл преди предсрочните парламентарни избори, които ще се проведат в Косово, пише македонският вестник  ”Независен“ . \r\nКосовските граждани, които имат право на глас, ще могат на 6 октомври да пуснат бюлетина на парламентарните избори, като до 19 часа е забранена всякаква предизборна агитация.  \r\nОфициалната предизборна кампания за седмите многопартийни избори в следвоенно Косово започна на 25 септември, като 33 хил. наблюдатели бяха акредитирани да следят за нередности по време на кампанията, както и по време на самите избори.  \r\nТази цифра включва наблюдатели, които са представители на неправителствени организации, правителствени и междуправителствени организации, международни специализирани организации, занимаващи се с изборите и правата и свободите на човека, представители на други държави и медии. \r\nНа тазгодишните парламентарни избори участват 25 сертифицирани от Централната избирателна комисия (ЦИК) политически субекти, от които 20 са партии, четири са коалиции, а един е независим кандидат. \r\nЗа 120 места в косовският парламент ще се борят общо 1068 кандидати за депутати.  \r\nПраво на глас, според последните списъци на ЦИК имат почти 2 млн. души, което е с 65 хил. души повече от местните избори от 2017 г.  \r\nОценката на независимите наблюдатели е, че кампанията е преминала мирно и без сериозни инциденти. Въпреки това са регистрирани отделни нарушения на предизборния кодекс, като например участие на деца в кампаниите, натиск върху избирателите да гласуват за определени кандидати,  използване на публични длъжности за спечелване на гласове, злоупотреба с реч, насочена срещу политически конкуренти и други.  \r\nПарламентарни избори в Косово ще се провед \r\n*** \r\n \r\n  Само хората с документи за самоличност от Косово ще могат да гласуват на изборите в страната, обяви председателят на Централната избирателна комисия Валдете Дака и предупреди, че от всички нарушения на това правило от страна на членовете на комисията ще следват  последици, пише македонското електронно издание  ”МКД“ . \r\nTя реагира на изявление на ръководителя на кабинета на сръбското правителство за Косово и Метохия Марко Джурич, който обвини служителите в Прищина в дискриминация срещу сърбите, във връзка с решението на парламентарните избори на 6 октомври да се гласува само по документи, издадени в Косово. \r\nТя отбеляза, че насоките, приети от комисията, са задължителни за всички. \r\nВъпреки това Джурич вчера призова всички избиратели в Косово и Метохия да се регистрират и да се опитат на място да упражнят правото си на глас, независимо какви документи имат. \r\n*** \r\n \r\n  Президентът на САЩ Доналд Тръмп е поискал да бъде „значително“ намален състава на Съвета по национална сигурност на САЩ, предава  Reuters , като се позовава на американски медии.  \r\nТова искане беше предадено от ръководителя на канцеларията на Белия Дом Мик Мълвейни и съветника по национална сигурност Робърт О‘Брайън.  \r\nВ съвета в момента работят над 300 души, но все още не е ясно колко от тях ще бъдат отстранени от длъжност.  \r\n*** \r\n \r\n  Лидерът на Хонконг Кери Лем осъди продемократично настроените демонстранти, които по-рано буйстваха в метростанции и причиниха сериозни материални щети върху магазини и инфраструктура, предава  AFP . \r\nЕкстремните действия на демонстрантите са създали много неприятна обстановка в Хонконг и почти са парализирали града, твърди Кери във видеосъобщение.  \r\n„Всички са много притеснени и дори уплашени“, заяви тя. \r\n„Изключително плашещи сцени на насилие избухнаха във всички квартали на Хонконг. Радикалните действия на маскираните протестиращи бяха шокиращи“, добави Лем.  \r\n*** \r\n \r\n  Военноморските сили на САЩ проведоха успешно изпитания на противокорабната ракета „НСМ“ по време на учения в крайбрежните води на остров Гуам, предава  РИА Новости . \r\n„Бойният кораб “Габриел Гифърдс“ успешно демонстрира възможностите на ракетата „НСМ“ по време на ученията в Тихия океан, (именувани) Пасифик Грифин“, се казва в съобщение на американския Тихоокеански флот. \r\nСпоред изявлението това е първото изстрелване на такава ракета в тихоокеанския регион. \r\n\"Много съм горд с нашата екипна работа, която доведе до успешното изстрелване на НСМ\", заяви командващаият операцията Матю Леман. \r\nПротивокорабната ракета „НСМ“ е оръжие с висока прецизност и дълъг обсег, което може да локализира и унищожава вражески кораби на разстояние до 100 морски мили (185 км). Ракетата лети на много малка височина над морската повърхност и използва усъвършенствани устройства за прицелване. \r\n*** \r\n \r\n  Президентът на САЩ Доналд Тръмп е готов да предложи премахване на санкциите на ООН от Северна Корея в продължение на три години в замяна на съгласието на Пхенян за пълното премахване на ядрения център в Йонбьон, предава  TACC , като се позовава на списание Time. \r\nСпоред информацията, кабинета на Тръмп на заседание на Съвета за национална сигурност е представил обзор от различни предложения, предназначени да помогнат за възобновяването на преговорите между САЩ и Северна Корея.  \r\nЕдно от предложенията призовава за премахването на санкциите на ООН върху Пхенян за три години, които забраняват износа на текстилни продукти и въглища от Северна Корея, в замяна на съгласието на страната да демонтира ядрения си център в Йонбьон. Президентът е бил съгласен с това предложение.  \r\nСписанието набляга на факта, че на срещата на Съвета за сигурност, Тръмп не е проявил никаква заинтересованост от новите ракетни изпитания на Северна Корея. Той е решил преговорите между Пхенян и Вашингтон да продължат, въпреки, че първите продължават да създават и тестват нови и по-опасни оръжия.  \r\n*** \r\n \r\n  Комисиите в Конгреса, които се занимават с процедурата по импийчмънт срещу президента на САЩ Доналд Тръмп наредиха на Белия дом да предаде документите, свързани с разследването, предава  AFP . \r\nТова се случи след като комисиите излязоха с изявление, в което ръководителят на канцеларията на Белия дом Мик Мълвейни иска документите, свързани с обвиненията, че Тръмп е подлагал на натиск президента на Украйна Владимир Зеленски, за да получи политически услуги. \r\n„Белият дом отказа да (…) отговори на множеството искания на комисиите да предаде документите доброволно. След месец, изглежда сякаш президентът е избрал пътя на пренебрежението и прикриването (на фактите)“, заяви Мулвани в изявлението си.  \r\n„Съжаляваме, че президентът Тръмп постави нас и нацията ни в тази позиция, но неговите действия не ни оставят избор, освен да поставим това искане“, добави той.  \r\nНа Белия дом беше поставен срок до 18 октомври да предаде исканите документи.   \r\n*** \r\n \r\n  НПО „Демокрация в действие“ която следи предизборната кампания за парламентарните избори в Косово на 6 октомври, обяви че политическите партии са похарчили общо малко повече от 2,1 млн. евро в деветте дни на предизборната кампания, която започна на 25 септември и завърши на 4 октомври, пише македонският вестник  Независен . \r\nОбщата оценка на организацията е, че атмосферата е била спокойна в края на кампанията, със забележки относно финансовата прозрачност на определени политически организации, които не докладваха някои от своите дейности пред Централната избирателна комисия и следователно не можеха да изчислят по-точно разходите си. \r\n„По време на предизборната кампания в Косово политическите партии дадоха предизборни обещания, главно идеологически, свързани с актуални теми, които предизвикват интерес и емоция сред избирателите.“, се казва в съобщението на „Демокрация в действие“ за изборите. \r\nОрганизацията съобщава също, че в последните дни във фокуса на партиите са били три сфери: образованието, икономиката и здравеопазването. \r\nКампанията за предсрочните парламентарни избори приключи на 4 октомври в полунощ, когато започна денят за размисъл.", "date": "2019.10.05", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/05/2705459/d-r-rosen-federchev-odbh-lovech-nyama-nikakav-problem-v-komunikatsiyata-mezhdu-darzhavata-i-lovtsite.html", "text": "Няма никакъв проблем в комуникацията между държавата и ловците. Това каза на откриването на ловния сезон пред журналисти в ловешкото село Драгана д-р Росен Федерчев, директор на Областната дирекция по безопасност на храните-Ловеч, предаде репортер на  Агенция „Фокус“ . „Всички ловни дружинки от ловешко са запознати с мерките за биосигурност. Лично присъствах на обучение на служители на държавните горски предприятия заедно с колеги ловци. Многократно сме правили общи срещи под формата на обучения и разяснения“, увери той. Всички заповеди на Областната дирекция по безопасност на храните периодично се предават на организациите“, добави д-р Федерчев.  \r\nВеселка ИВАНОВА", "date": "2019.10.05", "title": "Д-р Росен Федерчев, ОДБХ-Ловеч: Няма никакъв проблем в комуникацията между държавата и ловците"}
{"url": "http://www.focus-news.net/news/2019/10/05/2705467/mestni-izbori-2019-d-r-emil-karaivanov-kandidat-kmet-na-obshtina-asenovgrad-gradat-znae-kak-da-tachi-uchitelstvoto-si.html", "text": "Асеновград знае как да тачи учителството си. Затова историята ни е пълна с достойни имена на асеновградското образование, затова имаме прекрасни училища, отгледали поколения таланти и възпитали хиляди асеновградчани като достойни хора, търсещи, можещи, работещи хора. Това се посочва в обръщение на кандидат-кмет на община Асеновград д-р Емил Караиванов по случай Международния ден на учителя, съобщиха от  пресцентъра на БСП-Асеновград . „Скъпи учители, знам, че не са една  и две датите в календара ни, на които празнуваме щастието вие да сте около нас, да сте част от нашето израстване, осъзнаваме и помъдряване.  Днес е международен ден на учителите. Ден,  в който  всеки от нас отделя поне минутки за размисъл какво би бил, ако през живота му не са минали неговите учители. Минутки, в които се замисля, че отново учителите са онези хора, които са страшно важни за порастването на децата и внуците ни. Така е било и така ще бъде“, отправи обръщение той. Караиванов изказа благодарност към учителите и заяви, че тя не е еднократен акт и не в един-единствен ден. „Тя е част от осъзнаването на всеки от нас. Аз съм щастлив, че днес се чувствам точно така. Знам, че съм станал достоен човек, родител, имам професия и обществени ангажименти за доброто на другите хора именно, защото съм получил най-доброто досега от незаменими асеновградски учители. Днешните поколения на Асеновград имат своето щастие заради днешните достойни свои учители. Бъдете всички вие здрави и вдъхновени, все така отдадени на благородството да създаваш хора, добри и устремени към своите си професии и ценности. Честит празник, учители наши! И нека благословението бъде винаги с вас!“, пожела кметът на община Асеновград.", "date": "2019.10.05", "title": "Местни избори 2019: Д-р Емил Караиванов, кандидат-кмет на община Асеновград:  Градът знае как да тачи учителството си"}
{"url": "http://www.focus-news.net/news/2019/10/05/2705462/stara-zagora-praznuva-140-godini-ot-vazstanovyavaneto-si.html", "text": "Младостта, дързостта и красотата събра празничното шествие по повод 5 октомври – Ден на Стара Загора и честване на 140 години от възстановяването на града. Божествена света литургия отслужена от Старозагорския митрополит Киприан и свещеници в Катедралния храм „Св. Николай“ даде началото на празника, съобщиха от  пресцентъра на общината . В парк „Пети октомври“ признателните потомци отдадоха почит на загиналите и поднесоха венци и цветя на паметника „Защитниците на Стара Загора -19 юлий 1877 г.“ и символичния камък за възстановяването на Стара Загора. С химна на Стара Загора в 10.00 часа на обновения площад пред Общината започна тържественото честване. Знаменна група от Втора механизирана бригада издигна националния трибагреник под звуците на „Мила Родино“. Да споделят празника със старозагорци дойдоха зам.-председателят на Народното събрание Емил Христов, депутатите Радостин Танев, Маноил Манев, Драгомир Стойнев и Георги Гьоков, зам. областните управители Петя Чакърова и Димитър Драчев. Тук бяха и в.и.д. кмета Янчо Калоянов, зам.-кметовете, Иванка Сотирова и Красимира Чахова, секретарят Делян Иванов, председателят на Общинския съвет Таньо Брайков, общински съветници. Старозагорският митрополит Киприан и бригаден генерал Стоян Шопов, командир на Втора механизирана бригада, също уважиха тържествата. Актьорът Ивелин Керанов припомни събитията на паметната дата 5 октомври 1879 година, когато се полага първият камък за възстановяването на града, както и дейността на първостроителите Димитър Наумов, Стефан Салабашев, Атанас Илиев, Нестор Марков и много други радетели за красива Стара Загора. „140 години поколение след поколение се вдъхновяват с много любов и мисъл, труд и мъдрост за възстановяването на Стара Загора, за да го има този град. През 1879 г. е поставен първият камък-символ на единението и на духовната мощ на старозагорци. Този символ тачим и днес и той продължава да ни вдъхновява. Сега Стара Загора е прекрасен, модерен, европейски град. Всичко това се дължи на Вас старозагорци. Нека си пожелаем днес да бъдем вдъхновени, окрилени с вяра в утрешния ден. Всички имаме една мечта- да пребъде Стара Загора“, каза в словото си Иванка Сотирова. „Днес „перлата на равна Тракия“, както обичаше да го назовава блаженопочиналия Старозагорски митрополит и мой духовен отец дядо Панкратий, е обаятелен европейски град и едно от най-предпочитаните места за живеене в Родината ни. Модерен и красив, съчетава забележителната си история с духа на съвремието, с  пъстрото богатството на образователни и културни институти. Престолен център на Старозагорска епархия, Стара Загора не само дава името си на епархията, но и  с духовният живот на хилядите вярващи сърца в него, съхранява огъня на българщината и вярата ни. Нека по неизказаната си милост Бог да дари всички ни със своето благословение, за да процъфтява градът ни и занапред през годините, да се извисява духовно все повече и повече“, пожела Старозагорският митрополит Киприан. Бе прочетен и поздравителен адрес от президента Румен Радев, в който се казва: „Нека помним корените си и пазим живи традициите. Бъдете единни и с енергия, и оптимизъм работете за благополучието на Вас и Вашите деца“. По традиция Янчо Калоянов връчи символичния ключ на града на Теодора Иванова, новоизбран кмет на Млада Загора. “Ние младите отново ще обединим усилия и ще работим за града. Нека именно тук сбъднем мечтите си“, каза Теодора Иванова. Новите почетни граждани на Стара Загора Мария Жекова и Снежана Дескова също пожелаха на старозагорци градът да става все по-хубав и привлекателен. 140 балона полетяха към небето с посланията на най-малките граждани на Стара Загора за много радост и щастливо бъдеще. От площада тръгна и празничното шествие на дързостта, младостта и красотата. В него се включиха представителни групи на детски градини, училища, Тракийския университет и културни институти. Радостни усмивки и щастливи лица огряха Стара Загора в празничния ден.", "date": "2019.10.05", "title": "Стара Загора празнува 140 години от възстановяването си"}
{"url": "http://www.focus-news.net/news/2019/10/05/2705468/reuters-spetsialniyat-predstavitel-na-sasht-za-severna-koreya-se-sreshtna-s-shvedskiya-si-kolega-v-stokholm.html", "text": "Специалният представител на САЩ за Северна Корея Стивън Бийгън се срещна с шведският си колега Кент Харщед в Стокхолм, преди очакваните преговори с представители на Пхенян, предава  Reuters . \r\nКорейската делегация също пристигна в шведската столица по-рано.  \r\nБийгън и Харщед отказаха да коментират пред репортери за какво са разговаряли.  \r\nСрещата между представители на Вашингтон и Пхенян ще е първата формална работна среща между двете страни от месец юни, когато корейският кидер Ким Чен Ун и президента на САЩ Доналд Тръмп се съгласиха да започнат наново преговорите между двете страни.  \r\nПо-рано се проведоха и преговори на по-ниско ниво, които трябваше да са подготвителни, преди срещата в Стокохолм.  \r\nСпоред анализатори лидерите на двете страни са изправени пред растящ натиск да постигнат сделка, макар да остава неясно дали те все пак ще намерят общ език, след месеци на напрежение.  \r\nПо-рано Северна Корея обяви, че успешно е тествала нова балистична ракета, изстреляна от подводница, ден след като беше обявено, че представители на Пхенян и Вашингтон ще разговарят в Стокхолм.   \r\n \r\n  Теодор Пенев", "date": "2019.10.05", "title": "Reuters: Специалният представител на САЩ за Северна Корея се срещна с шведския си колега в Стокхолм"}
{"url": "http://www.focus-news.net/news/2019/10/05/2705461/georgi-pitov-istorik-osvobozhdenieto-na-bansko-se-svarzva-s-imenata-na-hristo-chernopeev-peyo-yavorov-georgi-zankov-mihayl-chakov-i-yonko-vaptsarov.html", "text": "В освобождението на Банско участват не само банскалии, но и хора от цяла България. Това каза за  Радио „Фокус“ – Пирин  историкът в Музеен комплекс – Банско Георги Питов. „Още след обявяването на Балканската война в Пиринска Македония навлизат много чети. В Банско те са три – на Христо Чернопеев, който е от Ловешко, на Пейо Яворов, който е от Чирпан, Георги Занков, Михайл Чаков, който също е от Македония и на Йонко Вапцаров. Това всъщност са основните действащи лица  при освобождението на града. Така, че може да кажем, че се включват хора от пределите на цяла България“, каза още Питов. По думите му в Банско не се водят много големи битки, тъй като не е имало значителен брой османски войски. Той отбеляза, че може би най-важната битка, която се води е тази за превземането на Конака. След неговото превземане четите на Банско се насочват към град Мехомия, днес Разлог. \r\n \r\nЛивия НИНОВА", "date": "2019.10.05", "title": "Георги Питов, историк: Освобождението на Банско се свързва с имената на Христо Чернопеев, Пейо Яворов, Георги Занков, Михайл Чаков и Йонко Вапцаров"}
{"url": "http://www.focus-news.net/news/2019/10/05/2705464/", "text": "Балканска война продължава незавършеното дело на Освободителната война. Тази война се стреми да възстанови целокупна България от Санстефанския договор за мир, но разпокъсана на Берлинския конгрес. Това каза в предаването  „За честта и славата на България“  историкът академик Георги Марков, по повод освобождението на Пиринска Македония. Самият Джеймс Баучер, кореспондентът на „Таймс“, пише, че българите сякаш не отиват на война, а на сватба – с песни, със знамена, с гайди и с хора, припомни той. „Представете си, това са поколения наред. 500 години българинът е нямал право да носи оръжие, освен като хайдутин и четник в планината, и сега се изправя срещу Османската империя, която по онова време все още е на три континента – от Адриатика до Персийския залив. В Цариград подценяват силата на Балканския съюз, начело с България, тъй като те гледат високомерно на бившата рая. Смятали са , че войната ще приключи до един месец в полза на Високата порта. Но изненадата е голяма, когато нашите войници надделяват не само тактически, не само като бойци, но и като боен дух“, разказа той. Георги Марков припомни, че първата Балканска война има продължение – втора Балканска война. Още в съюзните договори цар Фердинанд и българското правителство се предоверяват на договорите за съюз с Гърция, със Сърбия и с Черна гора. Смятало се е, че след като има договори, те ще бъдат изпълнени. Още от самото начало на войната Сърбия и Гърция работят за заграбване на повече земи в Македония и за установяване на обща граница, което не е предвидено в съюзните договори. Именно това става пречка останалата част от Македония да се върне в пределите на България. \r\n \r\nЕвелина БРАНИМИРОВА", "date": "2019.10.05", "title": "Акад. Георги Марков, историк: Балканската война продължава незавършеното дело на Освободителната война"}
{"url": "http://www.focus-news.net/news/2019/10/05/2705473/", "text": "Македонският въпрос съществува още от Берлинския конгрес. Това каза за предаването  „За честта и славата на България“  историкът академик Георги Марков. Натрупването на историческо наследство е голямо, но то не може да бъде изведнъж проумяно от нашите братя  от Вардарска Македония, коментира той. „Още повече, че докато Александър е крал, той заявява на българите в Македония: „Вие сте сърби, трябва да бъдете такива“  Тогава  имаше съпротива срещу великосръбския шовинизъм, но след Втората световна война Тито беше много по-коварен. Той хвана от Коминтерна формулата за македонската нация. Каза да, вие не сте сърби, но не сте и българи, вие сте македонци. И така в Скопие взеха македонизма като щит“, обясни историкът. Георги Марков обясни, че в онези страшни времена, когато българите са били изтребвани и хвърляни в лагери и затвори, македонизмът е бил щит, за да се спасят. Сега обаче отдавна я няма Югославия и би трябвало Скопие да проумее, че когато става дума за обща история до края на Втората световна война, тази  история е българска. Той изрази опасението си, че днес историците за пореден път ще бъдат употребени от политиците. „Историците в Скопие са в трудно положение, при тях да си македонец е професия и така си изкарват хляба“, коментира той. Историкът подчерта, че е в този момент е много важно  българските политици да не се поддадат на нечии натиск по отношение на Македония, защото не бива никой от нас  да става съучастник на историческа фалшификации. \r\nЕвелина БРАНИМИРОВА", "date": "2019.10.05", "title": "Акад. Георги Марков: Българските политици не трябва да се поддават на историческите фалшификации по отношение на Македония"}
{"url": "http://www.focus-news.net/news/2019/10/05/2705469/prof-gencho-nachev-umbal-sv-ekaterina-ne-podkrepyam-protestite-s-protesti-samo-se-zapalvat-dupki-no-ne-mozhe-da-se-reshat-problemi.html", "text": "Не подкрепям протестите, независимо на кого, по простата причина, че с протести не се решава нищо, с протести само се запълват дупки, но не може да се решат проблеми. Това каза в интервю за  Агенция „Фокус“  проф. Генчо Начев, директор на УМБАЛ „Св. Екатерина“. „Всеки има право да протестира в България, това е част от демокрацията, само че мога да кажа, че здравните специалисти имат основание за протест, то лекарите имат два пъти повече основание за протест, защото възнаграждението не е съобразено с количество и качество на труд, което се влага в тази професия, тоест не отговаря на медицинските услуги. За да продължа в този дух, решението на въпроса е първо реално остойностяване на медицинските услуги, в които да бъде вкаран и труда, защото когато 2001-2002 г. когато се правеха клиничните пътеки труда не беше калкулиран в тях. От тогава до сега те почти не са пипнати или съвсем малко някои от тях са актуализирани, други не пипани въобще, трети бяха намалени“, добави проф. Начев. По думите му в момента в българското здравеопазване няма реална представа за стойността на една медицинска услуга. „Докато това не стане, не може да се говори за адекватно заплащане. Едва след това може да се каже, че възнаграждението на медицинските специалисти трябва да варира в рамките на x и y, както и на лекари, защото аз съм крайно против каквато и да било уравниловка. Не можеш да сравняваш труда на една сестра в операционна, особено ако щатното разписание е за 9-10 часа, работят 4 сестри, те работят повече от 12 часа независимо от кодекса на труда. Не можеш да сравниш тяхното възнаграждение и техния труд същност количество и качество с труда на една сестра, която е в кабинет и работи 8 часа и половина, от които половин час обедна почивка“, обясни директорът на УМБАЛ „Св. Екатерина“. „Диференциация трябва да има, съгласен съм във всички случаи, че възнаграждението не отговаря на вложения труд, тоест то е по-ниско, не е адекватно, трябва да се повиши. Пътят за повишаване минава през реалното остойностяване на медицинските услуги и създаване на едно разписание, което дава оказание в какви рамки трябва да се развива възнаграждението. Това трябва да равнопостави държавните и частните болници, защото ако е момента независимо от конституцията, според която собствеността е равнопоставена болниците не са равнопоставени. Негатива е в държавните болници, защото те не могат да приемат нерегламентирани плащания, не могат да калкулират допълнителни плащания за неща, които не са вписани в наредбата“, посочи още проф. Начев. Той допълни, че в частните болници положението е различно. „Там различното е, че народът, когато отиде в частна болница той знае, че трябва да доплаща всичко, което му кажат. От там сумата, която се калкулира за една и съща услуга е съвсем различна в частните и в държавните болници. Много по-висока е в частните болници и те от там имат възможност да определят по-високо възнаграждение на хората, които работят там. Това трябва да се избегне, трябва да се ликвидира от тук нататък“, каза още специалистът. Според него трябва да се даде възможност на държавните болници по същия начин да калкулират всичко, което не е в цената на касите. „Всичко, което е над цената на клиничната пътека и то да се доплаща, или трябва да се каже, че в държавните болници нищо не може да се доплаща извън това, което е по наредба“, допълни проф. Начев.   \r\nВиолета СИМЕОНОВА \r\n \r\n Пълния текст на интервюто четете в „Мнение”", "date": "2019.10.05", "title": "Проф. Генчо Начев, УМБАЛ „Св. Екатерина“: Не подкрепям протестите, с протести само се запълват дупки, но не може да се решат проблеми"}
{"url": "http://www.focus-news.net/news/2019/10/05/2705472/s-masovi-proverki-i-instruktazhi-za-bezopasnost-ot-politseyskite-inspektori-zapochna-lovniyat-sezon-v-oblast-kardzhali.html", "text": "Пет групи с общо 66 ловци от дружинките „Гледка” и ”Миладиново” са били проверени и инструктирани тази сутрин при откриването на ловния сезон в областта от младши полицейските инспектори по КОС в РУ-Кърджали Васил Демерджиев и Георги Неделчев съвместно със служители на ловното стопанство „Женда”. Това съобщиха от пресцентъра на  ОДМВР - Кърджали . Специално внимание тази година е било обърнато на въведените нови изисквания за носенето на оръжието в куфар или калъф със заключено устройство на пусковата скоба и отделното пренасяне на оръжието от боеприпасите. Всички проверени ловци са били изрядни, е констатацията на младши полицейските инспектори. През контрол са минали и сроковете за валидност на разрешителните на ловците, мерките за безопасност за предотвратяване на инциденти, носенето на светлоотразителни жилетки и шапки, напомнено е било за незабавно сигнализиране на органите на реда при забелязани съмнителни лица. Проверки са били извършени днес на територията на всички общини в областта от инспекторите на съответните РУ на МВР. \r\nПреди старта на ловния сезон на началниците на полицейските управления областта бяха изпратени разпореждания да организират съвместно със служители на Горските стопанства обхватен контрол на ловните дружинки за спазване на всички изисквания и мерки за безопасност.", "date": "2019.10.05", "title": "С масови проверки и инструктажи за безопасност от полицейските инспектори започна ловният сезон в област Кърджали"}
{"url": "http://www.focus-news.net/news/2019/10/05/2705470/mestni-izbori-2019-s-volya-za-prozrachno-upravlenie-mestna-koalitsiya-volya-pp-abv-zayavi-uchastie-v-izborite-v-asenovgrad.html", "text": "„Последователност, прозрачност, отговорновт и контрол” - това са четирите основни принципа, които ще следват при управлението на Асеновград от местна коалиция „Воля (ПП АБВ)”. Това заявиха при откриване на предизборната кампания в града на Чая кандидатът за кмет на града инж. Христо Бозов, водачът на листата за  общински съветници Павлина Ванова и вторият в листата, издигнат от ПП АБВ Димчо Темелков, съобщиха от пресцентъра на  ПП АБВ . На официалното откриване присъстваха лидерът на ПП АБВ Румен Петков, заместник-председателят на партията и областен координатор Владимир Маринов, Сузана Николова и Елена Аксиева от „Воля” .  \r\nОт местна коалиция „Воля (ПП АБВ)” определиха сегашното развитие на града като „хаос” и „безвремие”.  \r\n„В тази обстановка няма как да да поемем ангажимент за огромни очаквания и  велики дела”, каза кандидатът за кмет на Асеновград инж. Христо Бозов . Реализирани проекти за озеленява на града, създаване на специализирани паралелки за изучаване на природни науки, безплатни ясли и детски градини, равнопоставеност на всички спортни клубове в Асеновград са само част от акцентите в предизборната кампания на МК „Воля ( ПП АБВ)”. \r\n„Основният ангажимент, който поемаме към Асеновград и неговите жители е прозрачност в управлението. Хората искат да знаят какво се случва с техните данъци, как се харчат парите им и ако не се харчат така, както им е обещано: Защо?”, изрази своята позиция Димчо Темелков, втори в листата за общински съветници на Асеновград, издигнат от квотата на ПП АБВ. „ Изказвам благодарност към хората, които ще ни подкрепят. Вярвам, че ще спечелим гласовете на будните хора на Асеновград, тези, които искат този град да  получи мястото, което заслужава сред развиващите се градове на страната ни.” \r\nДумите му подкрепи  лидерът на АБВ Румен Петков. Той беше категоричен, че Асеновград трябва да има друго самочувствие и енергия. „ Асеновград е по-голям от 1/3 от областните центрове в страната. Това е изключително сериозен факт, но пренебрегван години наред от досегашните кметове. Затова искам да се обърна към гражданите да гласуват за листата с номер 71. Тази листа излъчва самочувствие, носи увереност, че Асеновград може да бъде променен и е потенциал за развитието на града.” \r\n\"На 27 октомври, с избора  на техния номер в интегралната бюлетина Асеновград ще даде заявка за радикална промяна в системата, защото общината принадлежи на хората и всеки жител на града трябва да бъде със самочувствието, че е работодател на кмета\", заключи Румен Петков, лидер на ПП АБВ.", "date": "2019.10.05", "title": "Местни избори 2019: „С воля  за прозрачно управление” местна коалиция „Воля (ПП АБВ)” заяви участие в изборите в Асеновград"}
{"url": "http://www.focus-news.net/news/2019/10/05/2705475/mestni-izbori-2019-ivo-hristov-evrodeputat-mestniyat-vot-e-popravitelen-izpit-posleden-shans-za-balgarskata-demokratsiya.html", "text": "В Радомир хората са активни и непримирими. Преди 101 години тук се обявява Радомирската република. Тогава изморените, съсипани от мизерията и жертвите фронтоваци казват: \"Ние не признаваме Фердинанд, не признаваме монарха.\" Сега отново имаме самодържец. Той не е просветлен като Фердинанд и трябва някой да каже, че не го признава. Може би вие ще бъдете първите, които ще го кажат решително. Призовавам ви да го направите.\" Така се обърна евродепутатът Иво Христов към гражданите на Радомир по време на представянето на кандидата за кмет на община Радомир - Евдокия Асенова - и кандидатите за общински съветници от \"БСП за България\", съобщиха от  пресцентъра на евродепутата . \r\n\"Промяната може да започне от местния вот, сега\", смята Христов.  \r\n\"Когато обикаляхме из цялата страна преди изборите за Европейски парламент, казвахме: \"Тези избори може да са последни. Ако сега не гласувате, тези избори може да се окажат последните, тъй като наесен ГЕРБ ще купят изборите. Какво стана след това? Хората не излязоха да гласуват и ГЕРБ отмениха машинния вот - вече те броят - и лишиха партиите от финансиране. Това стана само месец след евроизборите. Тогава никой не чу този апел - хората да излязат и да гласуват, да се вкопчат в последния шанс за българската демокрация. Сега сме на поправителен изпит\", каза още Христов.  \r\nТой добави също така, че се надява сега, когато се избират кметове - тези, които са най-близо до хората, българите да осъзнаят залога на тези избори и да отидат да гласуват. \r\n\"Изборите не се печелят нито от най-умния, нито от най-красивия, а от най-организирания. От онзи, който успее да убеди семейството и близките си да гласуват; да убеди своите хора в комисиите да не предават каузата заради пари. Радомир може да даде пример даде пример за организираност, вярвам в това\", каза още Христов.  \r\n\"Евдокия е от хората, за които казват: \"Желязна ръка във велурена ръкавица\". Тя е трезвомислещ човек, който не си хвърля думите напразно. Ако радомирци искат вратата на кметството да е отворена за тях, да има кой да ги изслуша и да реши проблемите им, трябва да подкрепят именно Евдокия.\"", "date": "2019.10.05", "title": "Местни избори 2019: Иво Христов, евродепутат: Местният вот е поправителен изпит, последен шанс за българската демокрация"}
{"url": "http://www.focus-news.net/news/2019/10/05/2705471/the-korea-times-prezidentat-na-yuzhna-koreya-potvardi-zhelanieto-na-stranata-da-bade-domakin-na-olimpiyskite-igri-prez-2032-g-zaedno-sas-severna-koreya.html", "text": "Президентът на Южна Корея Мун Дже Ин потвърди готовността на страната си да домакинства на Олимпийските игри през 2032 г. заедно с Южна Корея, по време на встъпителното си слово на най-голямото спортно състезание в страната, пише вестник  The Korea Times . \r\nПо-рано през годината Пхенян и Сеул изпратиха съвместна декларация до Международният олимпийски комитет, че биха желали да домакинстват заедно мащабното спортно събитие през 2032 г.  \r\n„Когато преговорите между (нашите страни) бяха прекъснати и отношенията ни бяха трудни, спорта отвори вратата за среща и диалог“, заяви Мун по време на встъпителната си реч на церемонията по откриването Корейския национален спортен фестивал в Сеул.  \r\nТой имаше предвид зимните олимпийски игри в Пхьончхан, в които участва и Северна Корея и според него това е подпомогнало да бъдат възстановени мирните преговори на полуострова. \r\nМун отбеляза, че ако Сеул и Пхенян домакинстват заедно на Олимпийските игри, това ще е началото на нова ера на взаимен просперитет за двете страни. Той също така поиска от гражданите и спортните организации да подкрепят усилията за постигането на тази цел.  \r\nПрезидентът използва случая и за да поздрави корейците по случай стогодишнината от първото национално спортно състезание и обеща да подкрепи спортистите и да популяризира спортните дейности сред обществеността. \r\n„Правителството ще предостави подкрепа и ще позволи на всички атлети да осъществят мечтите си, да демонстрират най-добрите си възможности на базата на равни и честни възможности, като в същото време гарантира техните права.„, заяви президента.  \r\n \r\n  Теодор Пенев", "date": "2019.10.05", "title": "The Korea Times: Президентът на Южна Корея потвърди желанието на страната да бъде домакин на Олимпийските игри през 2032 г. заедно със Северна Корея"}
{"url": "http://www.focus-news.net/news/2019/10/05/2705478/avtomobilnoto-shou-smolyan-race-2019-ima-blagotvoritelna-kauza-da-varnem-nadezhdata-na-alkan-da-prohodi-otnovo.html", "text": "И това издание на зрелищното автомобилно шоу Smolyan Race '2019 ще мине под знака на благотворителността. Това съобщиха от пресцентъра на  Община Смолян . Организаторите на събитието започват кампания, за да може 24-годишният Алкан Челеби да проходи отново. На 7 май 2015 г. животът му се преобръща след тежка автомобилна катастрофа. Последиците от инцидента са обездвижване на краката. Доктори в Турция дават шанс на Алкан да проходи отново, но за поредицата от операции, които трябва да претърпи са необходими 50 000лв. Тази сума е непосилна за семейството му. \r\nПо този повод организаторите на  Smolyan Race '2019 решават със средствата от таксите за състезанието, както и тези от кутията за дарения да подпомогнат  лечението на Алкан, за да проходи отново.  Кутията ще бъде поставена в Младежкия дом и дарения ще се събират по време на самото състезание.     \r\nЗа тези, които няма да имат възможност да посетят, събитието или искат директно да помогнат, могат да направят това чрез банковата сметка за набиране на средства за Алкан с IBAN: BG46 STSA 9300 0021 7516 09 (в лева). \r\nЗа допълнителна информация: GSM: 0878761846  и 0876080992. На тези телефони отговарят майка му и сестра му.  \r\n\"Включете се в нашата благотворителна кауза, за да върнем надеждата на Алкан да проходи отново\", призовават от Smolyan Race '2019 .", "date": "2019.10.05", "title": "Автомобилното шоу Smolyan Race '2019 има благотворителна кауза - „Да върнем надеждата на Алкан да проходи отново”"}
{"url": "http://www.focus-news.net/news/2019/10/05/2705480/burgas-shte-bade-domakin-na-mnogo-ot-sabitiyata-v-programata-na-mezhdunarodniya-festival-cinelibri.html", "text": "Градът ще бъде домакин  на много от събитията в програмата на международния фестивал CineLibri. Това съобщиха от  Община Бургас . Петото му издание ще се проведе в дните от днес до 20 октомври в няколко града, предлагайки бляскави премиери, срещи с изключителни личности от света на киното и литературата, грандиозни юбилеи, филмови ретроспекции и безценни образователни събития. Мотото на CineLibri 2019 е \"Петото измерение\". \r\nФестивалът предвижда 50 филма, разпределени в конкурсна и паралелна програма, в т.ч. завладяващи адаптации на литературни творби, създадени през последните две години, биографични драми за световноизвестни артисти, анимационни филми по книги, нови интерпретации на класически произведения и специално селектирани документални филми. Традиционен фокус са галавечерите в знак на почит към различни култури, филмовите ритуали и чествания. През 2019-та се навършват 50 години от кацането на Луната, 500 години от смъртта на ренесансовия гений Леонардо да Винчи, 250 години от рождението на германския естествоизпитател и пътешественик Александър фон Хумболт и 120 години от рождението на великия аржентински майстор на кратката проза Хорхе Луис Борхес! Все имена, които предизвикват страхопочитание. И тъй като във физиката и геометрията петото измерение се свързва с шестоъгълник, каквато е формата на библиотеката според Борхес, тази есен CineLibri няма да ви спести изкушенията, нещо повече - ще ви изстреля директно в космоса! Не без помощта на един от най-взискателните режисьори, които киното познава - визионерът Стенли Кубрик. \r\nВажен акцент сред паралелните събития е конкурсът за късометражни филми CineLibri Short Movie Official Competition, който има награден фонд и се реализира чрез платформата Film Freeway. Повече информация за конкурса ще намерите тук. \r\nCineLibri 2019 се провежда с подкрепата на Столична програма \"Култура\", Национален фонд \"Култура\", фонд \"Култура\" на Община Варна и Община Бургас; с изключителното партньорство на Vivacom и със съдействието на Jameson и УниКредит Булбанк. Всички партньори и съмишленици са обявени на официалната страница www.cinelibri.com.", "date": "2019.10.05", "title": "Бургас ще бъде домакин на много от събитията в програмата на Международния фестивал CineLibri"}
{"url": "http://www.focus-news.net/news/2019/10/05/2705466/korneliya-ninova-bsp-darzhavna-naredba-da-opredelya-bazovoto-vaznagrazhdenie-na-vsichki-meditsinski-sestri.html", "text": "Медицински сестри и акушерки с дългогодишен опит обсъдиха с председателя на БСП Корнелия Нинова в Шумен проблемите и модела на здравеопазване, както и необходимите промени. Това съобщиха от пресцентъра на  БСП . Обещаните през месец май пари за увеличение на заплатите и тук не са получени. Нинова ги запозна с предложенията на БСП болниците да не са търговски дружества и заплатите на медицинските сестри, независимо къде работят, да се определят с държавна наредба като базова заплата и над нея да се начисляват всички допълнителни плащания. Сестрите от шуменските болници определиха предложенията като разумни и работещи.", "date": "2019.10.05", "title": "Корнелия Нинова, БСП: Държавна наредба да определя базовото възнаграждение на всички медицински сестри"}
{"url": "http://www.focus-news.net/news/2019/10/05/2705479/okrazhniyat-sad-ostavi-v-aresta-inspektorite-ot-dai-obvineni-za-poluchavane-na-podkupi-chrez-iznudvaniya-na-tri-transportni-firmi.html", "text": "Окръжният съд остави в ареста инспекторите от ДАИ, обвинени за получаване на подкупи чрез изнудвания на три транспортни фирми, предаде репортер на  Радио \"Фокус\"- Пловдив . Тримата - Димитър Янакиев, Станко Милушев и Паун Тенев поискаха по-лека мярка за неотклонение - парична гаранция, но прокуратурата настоя за вземане на най-строгата мярка за неотклонение \"задържане под стража\". В случай на обжалване делото ще бъде гледано от следващата инстенция на 10 октомври, от 10 часа.  \r\nНа единият от служителите на Автомобилната администрация - Димитър Янакиев са повдигнати три обвинения. Прокуратурата посочи, че той притежава и 12 недвижими имота. „И трите обвинения са за получен подкуп\", каза адвокатът му. \"Едната сума е за 5 000 лева, в съучастие с един от колегите му за май месец 2017 г. Другата е за период от 2018 г. и е за 300 лева. Най-прясното обвинение е за юли 2019 г. за 600 лева за подкуп и 300 лева хранителни продукти”, обясни адвокатът му. „Клиентът ми има един апартамент в Свиленград, това е единствената му собственост. Баща му през 2002-2003 е закупил парцел в „Кючук Париж”, след това с обезщетенията там са получили 12 апартамента, а след продажбата им са закупили още няколко апартамента в Пловдив”, посочи още адвокатът му. \r\nЗа извършените престъпления от инспекторите законът предвижда наказание от 3 до 10 години лишаване от свобода. \r\nЦветана ТОНЧЕВА", "date": "2019.10.05", "title": "Окръжният съд остави в ареста инспекторите от ДАИ, обвинени за получаване на подкупи чрез изнудвания на три транспортни фирми"}
{"url": "http://www.focus-news.net/news/2019/10/05/2705476/predstavitelen-tantsov-sastav-chudesiya-pazardzhik-shte-vzeme-uchastie-v-mezhdunarodniya-folkloren-festival-v-obshtina-strumyani.html", "text": "Представителен танцов състав „Чудесия“ – Пазарджик ще вземе участие в Международния фолклорен фестивал в община Струмяни, съобщи за  Радио „Фокус“ – Пазарджик  Таня Димитрова, худ.-ръководител на състава.  „Влизаме в поредната сериозна танцова битка, представяйки Пазарджик, и нямам съмнение, че отново ще се завърнем като победители, коментира ръководителят на „Чудесия”. Фестивалът в община Струмяни е престижно ежегодно събитие с повече от 3000 участника в състезателната програма, професионални ансамбли и състави, фолклорни групи и изпълнители , които поднасят грандиозни спектакли на сцената под магичното южно небе“, поясни Таня Димитрова. По думите й, всяко подобно предизвикателство възпитава децата на Пазарджик в дисциплина, екипно мислене и подкрепа, носи подплатено самочувствие и изгражда в тях дух на победители.", "date": "2019.10.05", "title": "Представителен танцов състав „Чудесия“ – Пазарджик ще вземе участие в Международния фолклорен фестивал в община Струмяни"}
{"url": "http://www.focus-news.net/news/2019/10/05/2705474/mestni-izbori-2019-georgi-ikonomov-kandidat-za-kmet-na-bansko-gordeem-se-s-minaloto-i-nastoyashteto-ochakva-ni-edno-strahotno-badeshte.html", "text": "Банско е вече  добре разпознаваем курорт не само през зимата, но и през лятото. Това каза в интервю за седмичното обзорно предаване „Метроном“ на  Радио „Фокус“  Георги Икономов, кандидат за кмет на Банско. Той отбеляза, че курортът се е променил през последните десетина години. Банско е красив, уютен, засмян, гостоприемен град, който посреща с любов всички гости и туристи, каза още Георги Икономов. „Ние имаме славна история. Наред с миналото трябва да поддържаме едно много високо ниво на нашето настояще и да имаме перспектива на бъдещето. В Банско това е едно уникално съчетание. Гордеем се с миналото, с това, което са били нашите деди, с това, което са направили и построили нашите деди в Банско, с духа, който са оставили в града.  Гордеем се с настоящето, защото то също е прекрасно и ни очаква едно страхотно бъдеще. Сега много хора ще обещават какво ще направят, но те нито знаят дали, нито знаят как ще го направят. Ние сме изминали дълъг път, направили сме алгоритъма, формулата на правилното изпълняване на нещата, които сме заложили, но проектите са само едно средство. Ние искаме да постигнем нещо чрез това, което правим“, заяви той. Георги Икономов отбеляза, че през последния летен сезон се отчита петпроцентов ръст на туристите в Банско, като резултатите съвпадат с заложените приоритети – летният туризъм да се изравни по сила със зимния. Обмисля се изграждането на няколко футболни игрища, което ще доведе много чужди отбори през летните месеци, тъй като градът има добра база да подготовка на футболисти. През следващите години предстои работа и по модерния медицински център, което също е определящо за качеството на курорта, каза още Георги Икономов. \r\nЦоня СЪБЧЕВА", "date": "2019.10.05", "title": "Местни избори 2019: Георги Икономов, кандидат за кмет на Банско: Гордеем се с миналото и настоящето, очаква ни едно страхотно бъдеще"}
{"url": "http://www.focus-news.net/news/2019/10/05/2705481/daily-sabah-atina-e-prekratila-voennomorsko-obuchenie-sled-kato-gratska-fregata-e-zasednala-v-egeysko-more.html", "text": "Гръцка фрегата е заседнала в плитчините на Егейско море по време на мащабно военно обучение, пише турският ежедневник  Daily Sabah , като се позовава на гръцки медии.  \r\nФрегатата „Ели“ е изпълнявала учебна операция в плитчините близо до остров Самотраки, но внезапно се е оказала в твърде плитки води и корабът е заседнал.  \r\nЗаради инцидента, мореплавателната част на военното упражнение е била отменена, а фрегата е била извадена от плитчините след повече от три часа. \r\nИнцидента не е станал причина за жертви или наранявания и упражненията са продължили според нормалните процедури по-късно.  \r\nВоенните обучения са част от тренировките „Парменион“ и са отворени за медиите за пръв път в последните години. На тях присъства и премиерът на Гърция Кириакос Мицотакис.  \r\nТе се провеждат близо до турската граница в гръцката част на Западна Тракия, като според турското издание това е било опит от страна на Атина да изпрати „шумно“ съобщение до Анкара, което обаче е завършило със срамен инцидент.  \r\n \r\n \r\n \r\n \r\n  Теодор Пенев", "date": "2019.10.05", "title": "Daily Sabah: Атина е прекратила военноморско обучение, след като гръцка фрегата е заседнала в Егейско море"}
{"url": "http://www.focus-news.net/news/2019/10/05/2705477/reuters-irakskite-vlasti-otmeniha-politseyskiya-chas-v-stranata-sled-kato-broyat-na-zhertvite-v-protestite-dostigna-72.html", "text": "Иракските власти отмениха наложения полицейски част, който беше наложен заради масовите анти-правителствени протести, в които загинаха десетки души, предава  Reuters . \r\nПолу-официалната Висша комисия по човешките права на Ирак заяви, че силите на реда са задържали стотици хора, но вече повечето от тях са освободени.  \r\nПо-рано стана ясно, че снайперисти от органите на реда са стреляли по протестиращи, което е ескалация на бурните протести, срещу които иракските власти използваха бойни патрони, сълзотворен газ и водни струи.  \r\nПолицията обяви, че сред демонстрантите е имало въоръжени хора, които са стреляли по тях, в следствие на което са загинали няколко техни служители.  \r\nПротестите срещу масовата безработица, липсата на публични услуги и широко разпространената корупция започнаха в столицата Багдад, но бързо се разпространиха и до други градове в страната.   \r\nПравителството на премиера Адил Абдул Махди отговори на демонстрациите с неясни обещания за реформи, които едва ли ще сложат край на протестите.  \r\nПо-рано влиятелният иракски духовник и политик Моктада Ал Садр също подкрепи протестите и настоя от правителството да подаде оставка и да бъдат проведени предсрочни избори, за които си искания той беше подкрепен и от част от парламента.   \r\n \r\n  Теодор Пенев", "date": "2019.10.05", "title": "Reuters: Иракските власти отмениха полицейския час в странатa, след като броят на жертвите в протестите достигна 72"}
{"url": "http://www.focus-news.net/news/2019/10/05/2705484/peti-praznik-na-banitsata-shte-se-sastoi-v-selo-makariopolsko.html", "text": "Пети поред „Празник на баницата“ ще се състои в Макариополско, съобщават  организаторите  от Народно читалище „Минчо Иванов – 1912“. Началото е в 10.00 часа на площада в селото. В рамките на празника ще бъдат изложени над 50 вида баница, както и тиквеници, щрудели, баклави, кексове. Предвидени са и демонстрации по замесването на дърпана баница. За два от експонатите пък ще бъде организирано наддаване – за вита баница и за тиквеник. Средствата от продажбата им ще постъпят като дарение за дейността на читалището Музикална програма  ще представят самодейци при читалищата от селата Макариополско и Буховци, квартал Въбел, както и състав от Детски фолклорен ансамбъл „Шарено герданче“ при Център за младежки дейности и инициативи – Търговище.", "date": "2019.10.05", "title": "Пети „Празник на баницата“ ще се състои в село Макариополско"}
{"url": "http://www.focus-news.net/news/2019/10/05/2705482/festival-posveten-na-indiya-zapochva-vav-varna.html", "text": "За поредна година през есента Варна ще се превърне в център на индийската култура и традиции, предаде репортер на  Радио „Фокус“ – Варна . Днес и утре Фестивалът на Индия път ще поднесе на жителите и гостите на града  поредица от цветни преживявания, преплитащи мистика, екзотични вкусове, древни знания, танци и музика. В рамките на събитието ще бъдат представени богата палитра от аюрведични продукти, чайове, храни и подправки, класически индийски облекла, аксесоари и амулети. За почитателите на източната философия учители от Индия и Европа, сред които д-р Мауна Каушик, д-р Сидхананд Кулкарни , д-р Пратикша Прабхудесаи, Сатя Стив и др., са подготвили лекции, демонстрации и лични консултации за аюрведични и тантрични практики за здраве и хармония. \r\nПосетителите на фестивала ще могат да научат какво представлява ведическата астрология, как да се справят с наднорменото тегло с помощта на аюрведа, да практикуват стречинг йога и да се подложат на пулсова диагностика. \r\nПо традиция, през двата дни на фестивала, паралелно с изложението-базар, ще има уроци по йога и медитация, мехенди – рисуване с къна, уъркшопове, индийска музика, танци, модни ревюта и томбола за всички гости. Финал на празника в неделния ден – от 19:30 до 22:00 часа, ще бъде сложен с концерт и киртан парти. \r\n \r\nДесислава ВАСИЛЕВА", "date": "2019.10.05", "title": "Фестивал, посветен на Индия  започва във Варна"}
{"url": "http://www.focus-news.net/news/2019/10/05/2705483/negovo-preosveshtenstvo-belogradchishki-episkop-polikarp-shte-izvarshi-osveshtavane-na-nov-hram-kray-dragoman-na-6-oktomvri.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще извърши освещаване на новия храм „Св. първовърховни апостоли Петър и Павел“, край Драгоман, на връх \"Петровски кръст\", Чепън планина, на Софийска епархия на 6 октомври, предаде репортер на  Агенция „Фокус“ . Началото е от 12.00 часа.  \r\nНикола ПЕТКОВ", "date": "2019.10.05", "title": "Негово преосвещенство Белоградчишки епископ Поликарп ще извърши освещаване на нов храм край Драгоман на 6 октомври"}
{"url": "http://www.focus-news.net/news/2019/10/05/2705485/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech-na-6-oktomvri.html", "text": "В празничния за християните неделен ден Негово високопреосвещенство Ловчански митрополит Гавриил ще оглави Архиерейска света Литургия в храм „Св. Троица“, град  Ловеч, предаде репортер на  Агенция „Фокус“ . Началото е от 9.00 часа.  \r\nНикола ПЕТКОВ", "date": "2019.10.05", "title": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч на 6 октомври"}
{"url": "http://www.focus-news.net/news/2019/10/05/2705488/sport-uest-hem-posreshta-kristal-palas-v-domakinski-mach-ot-osmi-krag-na-angliyskata-vissha-liga.html", "text": "Футбол: Уест Хем посреща Кристъл Палас в домакински мач от осми кръг на английската Висша лига. \r\nДомакините са на пета позиция в класирането с 12 точки и имат възможност да се изкачат до трето място при успех в днешния мач. Кръстъл Палас са девети с 11 точки, но могат да изместят Уест Хем и Арсенал при победа днес и да се издигнат до четвърта позиция. И двата отбора нямат проблеми с контузии или наказани играчи и ще могат да използват всичките си футболисти в срещата. Мачът започва в 19:30 часа българско време.", "date": "2019.10.05", "title": "Спорт: Уест Хем посреща Кристъл Палас в домакински мач от осми кръг на английската Висша лига."}
{"url": "http://www.focus-news.net/news/2019/10/05/2705490/ria-novosti-deset-dushi-sa-zaginali-pri-sblasak-na-mikrobus-i-kamion-v-rumaniya.html", "text": "Десет души загинаха, а седем бяха ранени в Румъния при сблъсък на микробус и камион, предава  РИА Новости . \r\nОбщо 16 души са пътували в микробуса, като девет от тях са загинали. На място е починал и водача на камиона, се казва в съобщение на румънските служби за спешни случаи.  \r\nМикробусът е пътувал от Яломица.  \r\nПредварителните данни показват, че камионът е излязъл на насрещното платно и се е блъснал в микробуса, според информация на говорителя на полицията в Яломица Людмила Даскелу. \r\nПострадалите са откарани в най-близките болници, като трима от тях са превозени с хеликоптер до областната болница в Слобозия. \r\n \r\n  Теодор Пенев", "date": "2019.10.05", "title": "РИА Новости: Десет души са загинали при сблъсък на микробус и камион в Румъния"}
{"url": "http://www.focus-news.net/news/2019/10/05/2705491/dobrich-obshtinskiyat-mladezhki-tsentar-zahari-stoyanov-organizira-eko-initsiativa-s-grizha-kam-prirodata.html", "text": "Общинският младежки център (ОМЦ) „Захари Стоянов“ организира еко инициатива „С грижа към природата“, предаде кореспондентът на  Радио „Фокус” – Варна . Идеята е да се създаде нагласа у децата и младежите да поддържат града чист и да се грижат за природата. Събитието се реализира в партньорство между Младежки център-Добрич и доброволци от град София. Всеки, проявил интерес, може да участва в инициативата, като се включи в Работилница за декупаж, където може да си изработи красив подарък и след това ще има възможност да засади дървета от вида „Червен дъб“ и „Рустифина в района на ОМЦ, осигурени от Държавно горско стопанство- Добрич. Събитието ще се състои на 12 октомври с начален час и 10,30. За мото на инициативата организаторите са избрали цитат на една китайска поговорка: „Най-добрият момент да посадиш дърво беше преди двадесет години. Следващият най-добър момент е сега“. \r\nЖулиета НИКОЛОВА", "date": "2019.10.05", "title": "Добрич: Общинският младежки център „Захари Стоянов“ организира еко инициатива „С грижа към природата“"}
{"url": "http://www.focus-news.net/news/2019/10/05/2705487/d-r-kiril-aleksiev-rim-blagoevgrad-ako-namerim-obsht-ezik-sas-severna-makedoniya-po-otnoshenie-istoriyata-to-nay-setne-shte-uspeem-da-reshim-makedonskiyat-vapros.html", "text": "Ако намерим общ език със Северна Македония по отношение историята, то най-сетне ще успеем да решим Македонският въпрос. Това каза за  Радио „Фокус“ – Пирин  д-р Кирил Алексиев, временно изпълняващ длъжността директор на Регионален исторически музей – Благоевград. „Но това е процес, тоест нещата не могат да се случат еднократно. Това не е еднократен акт. Имайте предвид също, че в продължение на около 100 години нашите съседи са „тровени“ с най – голяма омраза спрямо нас. Те дори се чувстват неудобно от това, че трябва да променят възгледите си. Ние сме изживявали този проблем, но в по – малки мащаби, а именно когато дойде 10 ноември 1989 година. Тогава започнахме да де-комунизираме обществото. В Северна Македония има един постоянен натиск от едни и или други кръгове. Трябва също да се има предвид, че голяма част от научния елит в Македония и по – точно тези, които са на върха, всъщност са направили своите кариери на база антибългаризъм. И ако сега трябва да примат историческата истина, тоест да започнат да се градят нещата, то тяхната кариера „отива във въздуха“. Някои от тях действат по чисто лични причини. Правя алюзия с това, което каза техният президент Стево Пендаровски, че Делчев е имал паспортни интереси, то и те не могат да приемат истината, защото хората ще започнат да им задават въпроси“, каза още д-р Алексиев. Той добави, че за да решим проблемите по между си, то трябва да затвърдим икономическо сътрудничество, по – голяма свобода на движение, по – голям достъп на нашите медии. Според д-р Алексиев всичко това би помогнало много за решаване на проблема. „Когато се създаде среда, базирана на по – тесните контакти, то тогава и проблемът ще бъде решен. Ще Ви дам и конкретен пример – когато се създава Европейският съюз (ЕС) между Германия и Франция идеята е била да имат обща икономика. Днес виждаме какво са успели да съградят те, базирайки се на това. Разбира се, Европейският съюз (ЕС) има своите проблеми, но е хубаво да ни служи за пример как трябва да действаме. Все пак ние няма „да открием топлата вода“, затова трябва да се ползваме от добрите практики, които има. Големият ни проблем е, че ние нямаме система политика в това отношение. Впечатлението ми е, че по този проблем се работи на парче“, уточни д-р Алексиев. \r\n \r\nЛивия НИНОВА", "date": "2019.10.05", "title": "Д-р Кирил Алексиев, РИМ – Благоевград: Ако намерим общ език със Северна Македония по отношение историята, то най-сетне ще успеем да решим Македонският въпрос"}
{"url": "http://www.focus-news.net/news/2019/10/05/2705486/reuters-gratskiyat-premier-mitsotakis-zayavi-pred-pompeo-che-turtsiya-narushava-suverennite-prava-na-kipar.html", "text": "Премиерът на Гърция Кириакос Мицотакис е заявил пред Държавния Секретар на САЩ Майк Помпео, че Турция нарушава суверенните права на Кипър, предава  Reuters . \r\n„Последните ходове на Турция са скандална провокация на суверенните права на Кипър“, е заявил Мицотакис пред Помпео, по време на визитата на Държавния секретар в Гърция, част от неговата поредица от посещения в Южна Европа.  \r\n„САЩ имат особен интерес в Източното Средиземноморие. Кипър единствено иска очевидното, прилагането на международното законодателство“, е казал още Мицотакис.  \r\n \r\n  Теодор Пенев", "date": "2019.10.05", "title": "Reuters: Гръцкият премиер Мицотакис заяви пред Помпео, че Турция нарушава суверенните права на Кипър"}
{"url": "http://www.focus-news.net/news/2019/10/05/2705493/nagrazhdavat-nay-dobrata-snimka-ot-noshtta-na-samovodskata-charshiya-sabitieto-shte-nabira-sredstva-za-dvoyki-s-reproduktivni-problemi.html", "text": "Награждават участниците в конкурса за най-добра снимка от Нощта на Самоводската чаршия. Най-успешните фотоси ще бъдат подредени в експозиция в Изложбени зали „Рафаел Михайлов“, съобщават за  Радио „Фокус“ – Велико Търново  от Общинската туристическа агенция „Царевград Търнов“. От там уточняват, че това е финалната проява от празника на Улицата на занаятите.  В символ на събитието тази година се превърнаха разноцветните чадъри, затова по инициатива на Общинската туристическа агенция изложбата ще се съчетае с Дарителска акция „ЧАДЪРИ ЗА НОВ ЖИВОТ“ – благотворително набиране средства за Фонд „Ин витро“ на Община Велико Търново. За всяко направено дарение от минимум 10 лева ще се получава, в знак на благодарност, по един чадър, използван за украса на Улицата на занаятите по време на Нощта на Самоводката чаршия и Фестивала на занаятите. Всеки един от 250-те чадъра ще е маркиран с логото на събитието. Съпричастните към каузата ще имат възможност и срещу дарени по-големи суми да получат избрани от тях снимки от фотоизложбата „Празникът на Самоводската чаршия“.                                                                                     \r\nДо 30 септември за Фотоконкурс „Празникът на Самоводската чаршия“ бяха изпратени 137 снимки. Те са публикувани в специален албум на  Фейсбук страницата на Общинската туристическа агенция „Царевград Търнов“ https://web.facebook.com/velikoturnovo.info/, където до 10 октомври ще се гласува онлайн за любим кадър.                                                                                 Наградите за най-добрите снимки, избрани от журито на конкурса, и от онлайн гласуването, са предоставени от майсторите-занаятчии на Самоводската чаршия и от Общинската туристическа агенция „Царевград Търнов“. Носителят на призовото първо място ще получи сребърна роза, ръчна изработка от куюмджията майстор Тодор Кушлев. \r\nНад 40 000 посетители привлече тази година събитието Нощ на Самоводската чаршия и Фестивала на занаятите, който се проведе от 20 до 23 септември. Есенният празник на Улицата на занаятите се организира за девети път от Общинската туристическа агенция „Царевград Търнов“ и Община Велико Търново. \r\nОткриването на изложбата ще е на 14 октомври от 18.00 часа. \r\nРени АТАНАСОВА", "date": "2019.10.05", "title": "Награждават най-добрата снимка от Нощта на Самоводската чаршия, събитието ще набира средства за двойки с репродуктивни проблеми"}
{"url": "http://www.focus-news.net/news/2019/10/05/2705489/kathimerini-gartsiya-i-sasht-podpisaha-dogovor-za-satrudnichestvo-v-sferata-na-otbranata.html", "text": "Гръцкият външен министър Никос Дендиас и Държавният секретар на САЩ Майк Помпео подписаха договор за сътрудничество в сферата на отбраната по време на посещението на американския представител в Атина, пише електронното издание на вестник  Kathimerini . \r\nВ изявление по време на съвместна пресконференция след срещата между двамата, Дендиас заяви, че договорът ще бъде водещ фактор в осигуряването на стабилност в региона.  \r\nТой освен това изпраща ясен сигнал до всички държави в региона, чиито действия могат да бъдат в нарушение с международното право.  \r\n \r\n  Теодор Пенев", "date": "2019.10.05", "title": "Kathimerini: Гърция и САЩ подписаха договор за сътрудничество в сферата на отбраната"}
{"url": "http://www.focus-news.net/news/2019/10/05/2705495/darzhavniyat-departament-na-sasht-matyu-palmar-i-richard-grenel-shte-rabotyat-savmestno-za-dogovor-mezhdu-kosovo-i-sarbiya.html", "text": "Президентът на САЩ Доналд Тръмп в четвъртък назначи посланика на САЩ в Германия Ричард Гренел за свой представител в преговорите между Белград и Прищина. Администрацията му през август също така назначи Матю Палмър за специален пратеник на САЩ за Западните Балкани. Двамата дипломати ще работя съвместно за постигане на договор между Косово и Сърбия, заяви говорител на Държавния департамент на САЩ пред  Радио „Свободна Европа“ , цитиран от македонската му редакция. \r\n„Съединените щати виждат историческа възможност Сърбия и Косово да постигнат всеобхватно споразумение за нормализиране на отношенията си. Решението за назначаване на президентски пратеник за мирните преговори подчертава ангажимента на САЩ за мир, стабилност и просперитет за хората на Сърбия и Косово \", заяви говорител на Държавния департамент пред радиото. \r\nДържавният департамент казва, че Палмър ще работи в тясно сътрудничество с Гренел, за да се постигне цялостно споразумение между Сърбия и Косово. \r\n\"Специалният представител Палмър също ще продължи своята важна работа за сближаване на региона със Запада, като работи с правителствата за напредък на реформите и за засилване на външното влияние, като им помага да преодолеят проблемите, които им пречат в техните европейски и евроатлантически стремежи.\" , съобщиха от Държавния департамент. \r\n \r\n  Юлиян Марков", "date": "2019.10.05", "title": "Държавният департамент на САЩ: Матю Палмър и Ричард Гренел ще работят съвместно за договор между Косово и Сърбия"}
{"url": "http://www.focus-news.net/news/2019/10/05/2705426/mestni-izbori-2019-kaloyan-pargov-bsp-ne-darzhavata-a-gerb-otlaga-vaprosa-za-opredelyane-na-taksa-smet-dali-da-bade-spored-izhvarlenoto-kolichestvo-ili-spored-danachnata-otsenka-na-imota.html", "text": "Не държавата, а ГЕРБ отлага въпроса за определяне на такса смет дали да бъде според изхвърленото количество, или според данъчната оценка на имота. Това каза лидер на БСП-София и водач за общински съветник на общински съветник в София Калоян Паргов в предаването „Седмицата“ по  Дарик радио . „Това трябваше да се случи през 2015 г. и от тогава до сега, след като го отложихме за след местните избори, за да не повлияе на изборния резултат, до сега да има дебат и дискусия по отношение на различните методологии и методики за плащане на таксата“, добави Паргов. По думите му  БСП тепърва ще започне да обсъжда какви варианти са най-подходящи за София. „Дали трябва да има торби за боклук, които да купуваме от супермаркета, с различна вместимост срещу, което да плащаме съответна такса, дали трябва да бъде в контейнери. Как ще гарантираме, че в тези контейнери ще бъде боклука на съответната етажна собственост или на съответните къщи“, посочи лидерът на БСП-София. „Такса смет е втори несправедлив данък сгради. Няма да стане 2020 г., защото ако стане той ще бъде на тъмно и непрозрачно. Към този въпрос всички граждани трябва да имаме мнение и отношение“, допълни Паргов. На въпрос дали партията ще подкрепи Столичен общински съвет за увеличаване на данъците и таксите, Паргов отговори „Заявихме като обща политика на БСП в началото, че това няма да е стъпка за решаване на проблемите.", "date": "2019.10.05", "title": "Местни избори 2019: Калоян Паргов, БСП: Не държавата, а ГЕРБ отлага въпроса за определяне на такса смет дали да бъде според изхвърленото количество, или според данъчната оценка на имота"}
{"url": "http://www.focus-news.net/news/2019/10/05/2705496/", "text": "Благоевград, Свиленград и Банско са освободени в първия боен ден на Балканската война. Това каза за предаването  „За честта и славата на България“ на Радио „Фокус“  историкът проф. Светлозар Елдъров. Той обясни, че именно затова те празнуват на днешния ден, в който се отбелязват 107 г. от събитието. Тъй като Одринска Тракия е главния театър на бойните действия, там са съсредоточени най-много български сили и главното командване. На 5 октомври 1912 г. главнокомандващият цар Фердинанд, помощник главнокомандващият  ген. Михаил Савов и командващият  Втора българска армия ген. Никола Иванов наблюдават от височините около село Бисер, как Лейбгвардейски конен полк успява да влезе победоносно в Свиленград, припомни Елдъров. „Имало е битка, но не пред стените на самия град. Битката се е разразила на връх Курт Кале, днешният Шейновец, където бойците от 30-ти пехотен шейновски полк овладяват силно укрепена турска позиция и откриват пътя за настъплението“, обясни историкът. Проф. Светлозар Елдъров припомни, че Банско се освобождава от четническо формирование, водено от воеводата Христо Чернопеев, част от което е и поета Пейо Яворов. Благоевград, тогава носещ името Горна Джумая е освободен от 3-та бригада на Седма Рилска дивизия начело с ген. Спас Георгиев. Свиленград и Благоевград са последните живи паметници на героизма на Българската армия от Балканската война. Свиленград като символ на победите в Одринска Тракия, Благоевград като символ на победите на 7-ма рилска пехотна дивизия в Македония. \r\n \r\nЕвелина БРАНИМИРОВА", "date": "2019.10.05", "title": "Проф. Светлозар Елдъров, историк: Благоевград, Свиленград и Банско са освободени в първия боен ден на Балканската война"}
{"url": "http://www.focus-news.net/news/2019/10/05/2705494/evtina-droga-e-zalyala-varna-v-poslednite-dve-godini-preduprezhdavat-lekari-i-roditeli.html", "text": "Родители на наркозависими споделят, че евтина дрога е заляла Варна през последните 2-3 години. Това стана ясно на пресконференция по повод стартиране на 5-тата кампания за борба с наркоманиите, която тази година е под надслов „Християнските семейни ценности срещу новите дроги“, предаде репортер на  Радио „Фокус“ – Варна . Според лекари и психолози, с всяка изминала година ситуацията с употребата на наркотици става все по-сериозна и опасна. Лекарите изтъкват, че близо 40% от наркозависимите правят опити за самоубийство, а не малка част от тях развиват тежки психологически проблеми, следствие на зависимостта си. Отключват се различни заболявания, чието лекуване е много трудно, а в не малко от случаите и невъзможно. Проблем е и, че наркотиците стават много по-достъпни, цените са между 2-3 лева, което усложнява битката срещу този порок. Медици и експерти изразяват категорично мнение, че марихуаната не е никак безопасна. „Мит е и това, че човек не може да се пристрасти“, каза проф. Снежа Златева, завеждащ клиниката по токсикология в морския град. Особено опасна е т.нар. ГМО марихуана, която води до необратими поражения върху психиката, в това число отключване на шизофрения и психози. „Тази марихуана, която се продава – няма нищо общо с марихуаната, която са пушили преди 20-30 години. Това е изключително опасен наркотик, който може да разбие здравето на човек – особено на подрастващ“, категорична бе проф. Златева. \r\nПсихиатрите натъртват на това, че лечението на наркозависимите е процес, който трае цял живот. Абстиненцията преминава за месец, но психическата зависимост е нещо, което преследва човек до края на живота му. Друг проблем пред, който се изправят психиатрите е, че днешните тийнейджъри вече не се идентифицират като големи, пушейки и пиейки алкохол, а се идентифицират, чрез употреба на наркотици. \r\nДруг сериозен проблем касае и т.нар. дизайнерски дроги. Оказва се, че всяка година се разработват нови съединения, за които е нужно време да влязат в забранения списък. Междувременно обаче разпространявайки се спокойно, дори и по интернет, тези наркотици покосяват хиляди младежи. Най-притеснителни обаче си остават резултатите от мащабното изследване от 2015-та година, което се фокусира върху употребата на наркотици и алкохол сред учениците в Европа. Данните сочат, че България е на едно от първите места сред европейските страни по употреба на наркотици и алкохол – 30% от родните ученици са опитали поне веднъж в живота си марихуана, докато в другите държави този процент е почти двойно по-нисък.  5% от българските ученици са опитвали метамефетамини, като за Европа процентът е 5 пъти по-нисък – 1%. Лекарите предупреждават, че при употреба на нови дроги зависимостта възниква в пъти по-бързо и пораженията върху психиката, физиката и личността са много тежки, а в голям брой от случаите и необратими. \r\n \r\nДесислава ВАСИЛЕВА", "date": "2019.10.05", "title": "Евтина дрога е заляла Варна в последните две години, предупреждават лекари и родители"}
{"url": "http://www.focus-news.net/news/2019/10/05/2705492/reuters-pompeo-zayavi-che-nikoya-strana-ne-mozhe-da-darzhi-evropa-kato-zalozhnik-v-razvitieto-na-energetikata.html", "text": "САЩ искат да са сигурни, че международното право е това, което направлява страните, които използват ресурсите в Източното Средиземноморие, заяви държавният секретар на САЩ Майк Помпео, цитиран от  Reuters . \r\nТой заяви това по време на визитата си в гръцката столица Атина.  \r\nСпоред него нелегалните сондажи на Турция в региона са неприемливи.  \r\n„Искаме да сме сигурни, че правилата направляват международните изследвания на енергийните ресурси на Средиземно море и никоя страна не държи Европа като заложник“, заяви Помпео.  \r\n„Казахме на Турция, че нелегалните сондажи са неприемливи и ще продължим да вземаме дипломатически мерки за да се подсигурим, както винаги, че се извършват само законни действия“, добави държавният секретар. \r\nТой заяви и, че САЩ усилено работят за деескалацията на региона и намирането на взаимноизгодно решение на конфликта.  \r\n   \r\n  Теодор Пенев", "date": "2019.10.05", "title": "Reuters: Помпео заяви, че никоя страна не може да държи Европа като заложник в развитието на енергетиката"}
{"url": "http://www.focus-news.net/news/2019/10/05/2705497/afp-mayk-pompeo-osadi-tormoza-ot-strana-na-kongresa-vav-vrazka-s-protsedurata-po-impiychmant.html", "text": "Американският държавен секретар Майк Помпео обвини в събота членовете на Конгреса, че тормозят неговото ведомство, за да получат документи, свързани с разследването за импийчмънт на президента Доналд Тръмп, цитира думите му  AFP . \r\n\"На лице е засилване на активността на Конгреса - те тормозят и притесняват служителите на Държавния департамент, като се свързват директно с тях и искат да им бъдат предоставени документи ..., които принадлежат на Държавния департамент, които са официални документи на правителството на САЩ\", каза той по време на посещението си в Гърция. \"Това е тормоз.\" \r\n \r\n  Юлиян Марков", "date": "2019.10.05", "title": "AFP: Майк Помпео осъди „тормоза“ от страна на Конгреса във връзка с процедурата по импийчмънт"}
{"url": "http://www.focus-news.net/news/2019/10/05/2705498/obvinenite-v-podkup-inspektori-na-dai-plovdiv-iznudvali-sobstvenik-na-izvestna-mesarska-firma.html", "text": "Обвинените в подкуп инспектори на ДАИ-Пловдив изнудвали собственик на известна месарска фирма, стана ясно по време на гледане на мярката им за неотклонение днес, предаде репортер на  Радио „Фокус“- Пловдив . В ролята си на свидетел Стоян Къртев, собственик на месарската фирма разказал, че е бил изнудван за пари и месни продукти. На уговорена среща на паркинг на бензиностанция той е трябвало да занесе 300 лева и месни продукти - салам и луканка. Друга свидетелка - Радосвета Дончева пък разказала, че и са били поискани също 300 лева, които е трябвало да остави в тоалетната на сградата на ДАИ. Сумите, които фирмите трябвало да плащат, са били в размер от 1500 до 1800 лева. Тримата служители на ДАИ-Пловдив – Димитър Янакиев, Станко Милушев и Паун Тенев, са били следени със СРС-та от 29 май тази година. Те водили активни разговори с транспортни фирми, на които извършвали проверки, като ги привиквали в сградата на ДАИ и им обяснявали, че имат нарушения, като нерегистрирани превозни средства и че техни водачи няма удостоверения за професионална квалификация. Вместо да им пишат актове, те са искали подкупи, обясни в залата наблюдаващият прокурор Георги Гешев. \r\nОт централата на ДАИ установили, че всички тези фирми са имали действителни нарушения, които са били прикрити. \r\nДнес тримата бяха оставени в ареста с постоянна мярка за неотклонение „Задържане под стража“. Съдия Екатерина Роглекова прецени, че има достатъчно доказателства по делото и отхвърли искането на адвокатите на обвиняемите за налагане на парична гаранция. \r\nЦветана ТОНЧЕВА", "date": "2019.10.05", "title": "Обвинените в подкуп инспектори на ДАИ-Пловдив изнудвали собственик на известна месарска фирма"}
{"url": "http://www.focus-news.net/news/2019/10/05/2705503/mestni-izbori-2019-mustafa-karadiya-dps-da-vzemem-badeshteto-na-detsata-i-vnutsite-ni-v-svoi-ratse.html", "text": "Екипът на Централният лъч на ДПС бе в Шуменска област. След проведени срещи с жителите на  селата Градище, Черенча, Средня, Новосел, Вехтово и Друмево, екипът на Централния лъч присъства на предизборна среща с избиратели в град Шумен. На нея бяха представени кандидатите общински съветници начело с кандидата за кмет на община Шумен Четин Казак. Това съобщиха от пресцентъра на  ДПС .  \r\nПредседателят на ДПС Мустафа Карадайъ каза, че Движението има потенциал да спечели кметските избори в Шумен и да има най-много общински съветници.  Той каза още, че в града има академична общност, бизнес, които  могат да припознаят идеите на ДПС.  \r\n“Изборът на кандидат за кмет в лицето на Четин Казак, човек с европейско образование и европейска култура, може да реализира европейско управление, което градът заслужава“, каза на предизборна среща в Шумен Мустафа Карадайъ. Това са били и мотивите на централното ръководство да издигне такъв кандидат, който да привлече не само партийни избиратели. \r\nКарадайъ се обърна към жителите на Шумен и каза: „Молбата ми към вас е, вие, жителите на Шумен, да вземем бъдещето на нашите деца и внуци в свои ръце. Да се отнесем малко по-отговорно и към общината и към населените места и към средата, в който живеем, можем да го направим. Шумен векове наред е бил полюс, център и ние така трябва да го направим, че Шумен векове напред да бъде полюс, център.“ \r\nНие трябва да имаме онзи усет и отговорност, че независимо кои са ни позициите, различните времена изискват различни подходи и различни лица измежду нас. Трябва да сме адекватни на времето, обяви лидерът на ДПС. \r\nНа предизборната среща присъстваха още зам.-председателят на ДПС Ахмед Ахмедов, зам.- председателят на НС д-р Нигяр Джафер, евродепутатът и председател на Младежко ДПС Илхан Кючюк, зам.-председателят на ПГ на ДПС Хамид Хамид, бившият народен представител Христо Бисеров и областният председател на ДПС Шумен и кандидат за кмет на община Нови пазар Айсел Руфат.", "date": "2019.10.05", "title": "Местни избори 2019: Мустафа Карадийъ, ДПС: Да вземем бъдещето на децата и внуците ни в свои ръце"}
{"url": "http://www.focus-news.net/news/2019/10/05/2705500/premierat-boyko-borisov-pristigna-v-abu-dabi.html", "text": "Министър-председателят Бойко Борисов пристигна в Обединените арабски емирства, където ще бъде на двудневно работно посещение. В Абу Даби българският премиер беше посрещнат от Мохамед бин Ахмед Ал Бауарди, който освен държавен министър по въпросите на отбраната, е също вицепрезидент на най-големия инвестиционен фонд в страната „Мубадала Груп“ и член на борда на свободната зона за развитие на отбранителни технологии „Тавазун“. Това съобщиха от  правителствена информационна служба . В рамките на утрешния ден премиерът Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян. Разговорът им в президентския дворец в Абу Даби ще бъде продължение на срещата им през октомври миналата година, когато българският министър-председател беше на официално посещение в ОАЕ. Предстоящата среща е показателна за динамичното развитие на българо-емиратските отношения и наличието на общ стремеж към сътрудничество в широк спектър от области. Обединените арабски емирства са важен и перспективен външнотърговски партньор на България сред страните от района на Залива. ОАЕ притежават високо индустриализирана икономика, която е една от най-бързо растящите в света и е в наш интерес да надграждаме търговско-икономическото си сътрудничество с тази страна. Към настоящия момент е неоползотворен инвестиционният потенциал на ОАЕ, които се нареждат на 37-мо място по размер на преките инвестиции в България. От съществено значение е да се намерят пресечните точки между стремежа на ОАЕ да разшири своите политически и икономически партньорства и да диверсифицира инвестиционния си портфейл от една страна и от друга - интереса на България да развива високотехнологични производства и услуги и да открива високопроизводителни работни места.  \r\nВъзможности за развитие на взаимодействието между България и ОАЕ има в редица сфери като цифровата икономика, образованието, културата, транспорта, енергетиката, а също така и по отношение на секторното сътрудничество във вътрешните работи, борбата срещу организираната престъпност и тероризма. Налице са и добри перспективи за развитие на туризма, където се отчита значителен ръст. През 2012 г. броят на българските туристи в ОАЕ е 356, докато през 2018 г. достига приблизително 4900. Увеличение има и на броя на туристическите посещения от ОАЕ в страната ни.  \r\nБългария работи активно и по подготовката на участието си в предстоящото Световно изложение ЕКСПО 2020 в Дубай, ОАЕ. През декември миналата година българското правителство одобри участието на страната ни в изложението. България ще представи своя павилион и цялостен образ в рамките на подтема „Мобилност“, която отразява нашето стратегическо географско положение от гледна точка на транспортни коридори и достъп до пазари. В рамките на изложението от 20 октомври 2020 г.  до 10 април 2021 г. България и българските фирми ще получат възможност да установят бизнес контакти и да обменят опит.", "date": "2019.10.05", "title": "Премиерът Бойко Борисов пристигна в Абу Даби"}
{"url": "http://www.focus-news.net/news/2019/10/05/2705499/", "text": "Договорът между България и Република Северна Македония от 1-ви август 2017  г. е направил толкова зло от българската гледна точка и от гледна точка на българския интерес за решаване на историческите спорове, че не дава никаква възможност на българските историци, които участват, или по-скоро дава широки възможности за маневриране на македонската страна, тъй като няма ясно установени клаузи. Това каза за предаването  „За честта и славата на България“ на Радио „Фокус“  историкът проф. Светлозар Елдъров. „Сега много се говори, че трябва да се постави ултиматум, едва ли не седмица-две до момента, когато ще се реши дали Северна Македония, дали ще получи дата за започване на преговори с ЕС или няма. Можеше това още преди две години да бъде заложено като срок в договора“, посочи Елдъров. Той допълни, че историческата комисия е трябвало да получи по-точни указания за своята работа.  Според него, по начина, по който сега работи комисията и по регламента, това може да се проточи в безплодни срещи десетилетия наред. „Да са живи и здрави колегите, разбира се, но това нищо няма да допринесе за решаването на спорните въпроси“, отбеляза историкът. \r\n \r\nЕвелина БРАНИМИРОВА", "date": "2019.10.05", "title": "Проф. Светлозар Елдъров, историк: Договорът за добросъседство дава широки възможности за маневриране на македонската страна"}
{"url": "http://www.focus-news.net/news/2019/10/05/2705502/sport-braytan-pobedi-totnam-s-30.html", "text": "Футбол: Отборът на Брайтън победи Тотнъм с 3:0 в мач от осмия кръг на английската Премиър лига. Головете отбелязаха Наел Мопе и Аарън Конъли – два.  След победата Брайтън заема 12-то място с девет точки, а Тотнъм са шести с 11 точки. По-късно предстоят още мачове от Премиър лигата, като най-интересният от тях е Ливърпул – Лестър от 17:00 часа.", "date": "2019.10.05", "title": "Спорт: Брайтън победи Тотнъм с 3:0"}
{"url": "http://www.focus-news.net/news/2019/10/05/2705501/amerikanski-ekspert-naznachavaneto-na-richard-grenel-e-stranno.html", "text": "Даниел Сървър, американски експерт по региона на Западните Балкани, нарече \"странно\" решението на президентa на САЩ Доналд Тръмп да назначи посланика на Вашингтон в Германия Ричард Гренел като специален пратеник за мирните преговори между Косово и Сърбия, пише базираният в Прищина вестник  Gazeta Express . \r\nВ изявление Сървър написа, че неотдавнашното назначаване на Матю Палмър за специален представител за Балканите, ако има някакво значение,то е, че гарантира, че никой друг няма да отговаря за решаването на останалите въпроси между Косово и Сърбия, както и в Босна и Херцеговина. „Сега администрацията е избрала да назначи в допълнение противоречива политическа фигура, успял дълбоко да обиди Берлин, един от най-важните съюзници на Америка, да отговаря за решаването на чувствителните проблеми в преговорите между Белград и Прищина“, пише Сървър. \r\nТой заявява, че това означава объркване и безпорядък в политиката на САЩ, а не яснота на целите и желанието за сътрудничество с Европейския съюз, което е необходимо. „ Каква може да е връзката между Палмър и Гренел? Не знам. Политически назначеният  Гренел очевидно надхвърля по ранг професионалния дипломат Палмър, тъй като има посланическа титла (няма значение, че по презумпция е по-близък до Белия дом), но ако единият отговаря за Балканите, а другият за диалога  Прищина - Белград, логичната верига на командване трябва да бъде точно обратната“, пише Сървър. „Накратко: това назначение може да предизвика още по-голяма несигурност относно политиката на САЩ, отколкото съществуващата и без това такава досега. Предлагам на пресата да се опита да накара Палмър и Гренел да изяснят ситуацията. Не аз“ - завърши Даниел Сървър. \r\n \r\n  Юлиян Марков", "date": "2019.10.05", "title": "Американски експерт: Назначаването на Ричард Гренел е „странно“"}
{"url": "http://www.focus-news.net/news/2019/10/05/2705505/za-osemnaysti-pat-v-kazanlak-shte-se-provede-esenen-salon-na-izkustvata.html", "text": "Художествената галерия ще бъде домакин на осемнайстото издание на „ Есенен салон на изкуствата”, каза за  Радио „Фокус”  директорът на галерията Христо Генев. Той поясни, че салонът датира от 2001 година като обща художествена проява на казанлъшките художници. За първа година галерията ще домакинства културната проява, досега Салонът е провеждан в залата на „Искра” 4. \r\nИзложбата с творби на казанлъшки художници се открива винаги в началото на месец ноември, под патронажа на кмета на Община Казанлък. \r\nГенев подчерта, че право на участие в „ Есенен салон на изкуствата” имат всички художници родени, живели или живеещи в Казанлък. \r\nВсеки автор може да участва с не повече от три творби във всеки раздел – „Живопис”, „Графика”, „Скулптура”. Представените творби трябва да са оригинали, създадени през предходната година. \r\nГалерията ще приема творби всеки ден до 27 октомври.  \r\nОценяването на творбите ще бъде на 29 октомври от жури с председател доц. Йордан Йорданов - ръководител на катедра \"Живопис\" във Факултет по изобразително изкуство към Великотърновски университет \"Св. Св. Кирил и Методий”.  \r\nНаградените творби от Община Казанлък и Художествената галерия ще останат във фонда на Художествената галерия, а авторите им ще получат правото на самостоятелна изложба през 2020 година в залата на ул. „Искра” 4 и Художествена галерия - Казанлък. \r\nНаградният фонд на Есенния салон е: 500 лева - награда на Община Казанлък, награда на Художествена галерия - Казанлък - 500 лева и 200 лева. \r\nнаграда за млад автор. \r\n \r\nСлавяна ГАЙДАРОВА", "date": "2019.10.05", "title": "За осемнайсти път в Казанлък ще се проведе „Есенен салон на изкуствата”"}
{"url": "http://www.focus-news.net/news/2019/10/05/2705504/kathimerini-gratskiyat-premier-predstavi-plan-ot-chetiri-tochki-za-spravyane-s-migratsiyata.html", "text": "Премиерът Кириакос Мицотакис разкри в петък план от четири точки за справяне с миграцията след рязкото увеличаване на пристигащите през последните месеци, особено на гръцките острови, пише електронното издание на атинския вестник  Kathimerini . \r\n„Законодателството, насоките на политиката и ежедневното контролиране на проблема ще се променят“, заяви Мицотакис пред депутатите в гръцкия парламент. \r\nПовтаряйки убеждението, че по-голямата част от новите пристигащи са икономически мигранти, а не бежанци, Мицотакис заяви, че процесът на предоставяне на убежище ще бъде ускорен и ще стане „строг, но справедлив“, в опит да се навакса изоставането от хиляди молби. \r\nВтората част на плана предвижда подобрена координация между различните части на публичната администрация, участващи в управлението на миграцията, докато третият приоритет е засилване на граничните патрули, както и продължаване на усилията за преместване на мигрантите от пренаселените островни лагери в такива на континента. \r\n\"Повече от 20 000 лица, търсещи убежище, ще бъдат преместени в 10 регионални центъра на континенталната част\", каза Мицотакис, като заяви, че местата са договорени с регионалните власти след реакции в някои части на страната. \r\nПремиерът добави, че ще постави проблема на следващата среща на върха на Европейския съюз, като евентуално ще препоръча санкции за европейските страни, които отказват да приемат мигранти по договорени квоти. \r\nТой също така каза, че Турция \"трябва да изпълни своите отговорности“. Анкара \"има способността да контролира потока към Егейско море\", каза Мицотакис. „Не може да се създава впечатлението, че Турция използва този въпрос за собствените си геополитически амбиции. \r\n \r\n  Юлиян Марков", "date": "2019.10.05", "title": "Kathimerini: Гръцкият премиер представи план от четири точки за справяне с миграцията"}
{"url": "http://www.focus-news.net/news/2019/10/05/2705508/140-uchastnitsi-se-vklyuchiha-v-sedmiya-planinski-lekoatleticheski-polumaraton-removo-blattsa-rakitovo.html", "text": "140 участници се включиха в седмия планински лекоатлетически полумаратон Ремово – Блатца – Ракитово, посветен на 107-та годишнина от Балканската война. Това каза за  Радио „Фокус”  Свилен Топчиев, председател на Сдружение „Суткя“ в Ракитово. В спортната надпревара участваха жени и мъже на дистанции 5 км, 10 км и 20 км, като най-възрастният участник бе 52-годишният преподавател проф. Петер Райлх, а най-младият лекоатлет бе 8-годишният Ангел Попчев. Маратонът се проведе в района на връх Сюткя, който е бил граничен преди Балканската война, обясни Свилен Топчиев. Наградният фонд на състезанието е 1 100 лева, като първенците получиха и купи. Тази година победителите на 5 км са Лидия Заирова от СК „Тракия“ - Пловдив, Мария Стоилова, СК „Тракия“ – Пловдив, Таня Узунова, клуб по лека атлетика „Оборище“ -Панагюрище, Иван Иванов, клуб по лека атлетика „Оборище“ -Панагюрище, Стоян Стаматов, СК „Тракия“ – Пловдив, Алис Джонев – СК „Тракия“ – Пловдив. Победителите на 10 км са Николета Карабойчева от СК „Оборище“ -Панагюрище, Ивон Гърбешкова, СК „Оборище“ -Панагюрище, Анна Накова от СК „Левски“ – Ракитово, Валентин Къдринов - СК „Тракия“ – Пловдив, Тодор Гаралов от СК „Левски“ – Ракитово, и трето място при мъжете зае Петър Петров, учител по български език и литература от възпитателното училище в Ракитово. Победителите на 20 км са Мариела Стоилова и Ралица Караколева от СК „Оборище“ – Панагюрище, а при мъжете - Кристиян Кирилов от София, Гено Увардов от село Катуница и Методи Колев, възпитател от училището в Ракитово.", "date": "2019.10.05", "title": "140 участници се включиха в седмия планински лекоатлетически полумаратон Ремово – Блатца - Ракитово"}
{"url": "http://www.focus-news.net/news/2019/10/05/2705512/sport-botev-vratsa-pobedi-botev-plovdiv-s-30.html", "text": "Футбол: Отборът на Ботев Враца победи Ботев Пловдив с 3:0 в мач от 12-ия кръг на  efbet Лигата . Два гола отбеляза Петър Атанасов и един – Даниел Генов. Пловдивският тим остана и с човек по-малко, след като в 33-ата минута бе изгонен Еберт с директен червен картон. След победата Ботев Враца са девети с 12 точки, а Ботев Пловдив са предпоследни с девет точки и четири последователни загуби. \r\nОт 17:30 часа играят Етър – Локомотив Пловдив, а от 20:00 часа ЦСКА – Витоша.", "date": "2019.10.05", "title": "Спорт: Ботев Враца победи Ботев Пловдив с 3:0"}
{"url": "http://www.focus-news.net/news/2019/10/05/2705507/12-apteki-sa-bili-provereni-ot-sluzhitelite-na-rzi-varna-prez-izminalata-sedmitsa.html", "text": "12 аптеки са били проверени от служителите на РЗИ – Варна през изминалата седмица. Това съобщиха за  Радио „Фокус“ – Варна  от Регионалната здравна инспекция в града.  От там добавиха, че служителите, на отдел “Организация и контрол на медицинските дейности” са направени общо 28 проверки, от тях 12 са били в аптеки, 5 на лица, практикуващи неконвенционални методи за благоприятно въздействие върху индивидуалното здраве, 1 в Лечебно заведение за болнична помощ , 3 за субсидиране и 9 в Лечебни заведения за извънболнична помощ. Издаден са 5 указания на аптеки и е издадена една заповед за прекратяване на разрешение за съхранение и продажда на лекарствени продукти. \r\n \r\nДесислава ВАСИЛЕВА", "date": "2019.10.05", "title": "12 аптеки са били проверени от служителите на РЗИ – Варна през изминалата седмица"}
{"url": "http://www.focus-news.net/news/2019/10/05/2705511/zapochna-tarzhestvenata-sesiya-na-obshtinski-savet-blagoevgrad-posvetena-na-107-ta-godishnina-ot-osvobozhdenieto-na-gorna-dzhumaya-i-pirinska-makedoniya.html", "text": "Започна тържествената сесия на Общински съвет – Благоевград, посветена на 107-та годишнина от освобождението на Горна Джумая и Пиринска Македония и присъединяването им към България, предаде репортер на  Радио „Фокус” – Пирин . Официални гости на събитието са областният управител Бисер Михайлов, народния представител Даниела Савеклиева, Иво Николов, временно изпълняващ длъжността кмет на Община Благоевград Иво Николов, представители на политически партии, общински съветници, културни дейци и граждани. В началото на събитието, което се провежда в Драматичен театър „Никола Вапцаров” – Благоевград, прозвучаха химните на Р България и Европейския съюз. След което на фона на изпълнението на песента „Родна земя” бе представен кратък филм за Благоевград.  Предстои обявяване на наградите „Личност на годината“, които се раздават в различни категории на личности, свързани с Благоевград и неговото развитие. \r\n \r\nЛивия НИНОВА", "date": "2019.10.05", "title": "Започна тържествената сесия на Общински съвет – Благоевград, посветена на 107-та годишнина от освобождението на Горна Джумая и Пиринска Македония"}
{"url": "http://www.focus-news.net/news/2019/10/05/2705513/rekorden-broy-uchastnitsi-v-retro-parada-na-avtomobili-v-stara-zagora.html", "text": "Рекорд записаха на връх 25-тата си годишнина организаторите на „16-ти ретро парад Стара Загора“ – Старозагорски автомобилен клуб „Ретро“. Броят на участниците достигна 172-ма, някои от тях с повече от едно историческо возило, от различни български и чуждестранни градове. Новата локация на шествието на емблематичните превозни средства бе парк „Артилерийски“, където се струпаха стотици любители на коли и мотоциклети. Там бяха връчени и седемте специално изработени дървени купи, произведения на изкуството, излезли изпод ръцете на майстор от Тревненската дърворезбарска школа. Тричленно международно жури решаваше класирането, като за първи път досега и публиката излъчи своя фаворит. Това съобщиха от пресцентъра на  Общината .  \r\nНай-старият автентичен автомобил на изложението – „Форд Т“ от 1910 година, заслужи две от наградите – за най-добро сред довоенните возила и приза на кмета на Стара Загора. При следвоенните автомобили наградата отиде при „Ролс-ройс Силвър Даун“. „Ява 559“ грабна приза за най-добър мотоциклет. Публиката удостои със своята награда американската класика „Студибейкър“. Призът за най-автентичен автомобил отиде при „Опел Рекорд Олимпия“. Организаторите връчиха своята награда на колоритна, но автентична, детска играчка „Москвич“. Наградите на победителите бяха връчени от председателя на Старозагорския клуб „Ретро“ Тончо Желязков и неговия заместник Гено Иванов, председателя на Организационния комитет за провеждане на 25-тата годишнина на клуба Ганчо Баев, както и от Николай Диков, председател на ПК по спорт и младежки дейности на Общинския съвет в града и ресорния зам.-кмет Красимира Чахова.  \r\n„Използвам възможността да поздравя организаторите, както и всички любители на автомобилите, които са част от днешното събитие. Наблюденията на всички са, че старозагорският ретро парад има претенциите и заслугите да бъде сред най-добрите в страната“, каза по време на церемонията Диков. Той отправи пожелание за здраве и успехи към всички старозагорци за празника на града, по чийто повод се провежда и ретро събора.  \r\nЗа 25-те години от своето създаване клубът подари на всеки участник тематични подаръци, както и специална книга, събрала историята му през годините.   \r\n„За провеждането на това събитие в този му формат работихме от сърце и с дръзновение. Искахме нов облик. Каквото и да прави обаче един организатор – без всички участници, без публиката – нещата не биха се получили. Сърдечни благодарности към всички ви“, каза при финала на награждаването Ганчо Баев.  \r\nТрадиционно ретро автомобилите преминаха през централните улици на Стара Загора, където продължиха да събират погледи и възхищение от любителите на класическите коли.", "date": "2019.10.05", "title": "Рекорден брой участници в ретро парада на автомобили в Стара Загора"}
{"url": "http://www.focus-news.net/news/2019/10/05/2705516/pregled-na-mezhdunarodnite-novini-do-18-chasa-agentsiya-fokus.html", "text": "Специалният представител на САЩ за Северна Корея Стивън Бийгън се срещна с шведският си колега Кент Харщед в Стокхолм, преди очакваните преговори с представители на Пхенян, предава  Reuters . \r\nКорейската делегация също пристигна в шведската столица по-рано.  \r\nБийгън и Харщед отказаха да коментират пред репортери за какво са разговаряли.  \r\nСрещата между представители на Вашингтон и Пхенян ще е първата формална работна среща между двете страни от месец юни, когато корейският кидер Ким Чен Ун и президента на САЩ Доналд Тръмп се съгласиха да започнат наново преговорите между двете страни.  \r\nПо-рано се проведоха и преговори на по-ниско ниво, които трябваше да са подготвителни, преди срещата в Стокохолм.  \r\nСпоред анализатори лидерите на двете страни са изправени пред растящ натиск да постигнат сделка, макар да остава неясно дали те все пак ще намерят общ език, след месеци на напрежение.  \r\nПо-рано Северна Корея обяви, че успешно е тествала нова балистична ракета, изстреляна от подводница, ден след като беше обявено, че представители на Пхенян и Вашингтон ще разговарят в Стокхолм. \r\n*** \r\n \r\n  Иракските власти отмениха наложения полицейски част, който беше наложен заради масовите анти-правителствени протести, в които загинаха десетки души, предава  Reuters . \r\nПолу-официалната Висша комисия по човешките права на Ирак заяви, че силите на реда са задържали стотици хора, но вече повечето от тях са освободени.  \r\nПо-рано стана ясно, че снайперисти от органите на реда са стреляли по протестиращи, което е ескалация на бурните протести, срещу които иракските власти използваха бойни патрони, сълзотворен газ и водни струи.  \r\nПолицията обяви, че сред демонстрантите е имало въоръжени хора, които са стреляли по тях, в следствие на което са загинали няколко техни служители.  \r\nПротестите срещу масовата безработица, липсата на публични услуги и широко разпространената корупция започнаха в столицата Багдад, но бързо се разпространиха и до други градове в страната.   \r\nПравителството на премиера Адил Абдул Махди отговори на демонстрациите с неясни обещания за реформи, които едва ли ще сложат край на протестите.  \r\nПо-рано влиятелният иракски духовник и политик Моктада Ал Садр също подкрепи протестите и настоя от правителството да подаде оставка и да бъдат проведени предсрочни избори, за които си искания той беше подкрепен и от част от парламента.   \r\n*** \r\n \r\n  Премиерът на Гърция Кириакос Мицотакис е заявил пред Държавния Секретар на САЩ Майк Помпео, че Турция нарушава суверенните права на Кипър, предава  Reuters . \r\n„Последните ходове на Турция са скандална провокация на суверенните права на Кипър“, е заявил Мицотакис пред Помпео, по време на визитата на Държавния секретар в Гърция, част от неговата поредица от посещения в Южна Европа.  \r\n„САЩ имат особен интерес в Източното Средиземноморие. Кипър единствено иска очевидното, прилагането на международното законодателство“, е казал още Мицотакис.  \r\n*** \r\n \r\n  Гръцкият външен министър Никос Дендиас и Държавният секретар на САЩ Майк Помпео подписаха договор за сътрудничество в сферата на отбраната по време на посещението на американския представител в Атина, пише електронното издание на вестник  Kathimerini . \r\nВ изявление по време на съвместна пресконференция след срещата между двамата, Дендиас заяви, че договорът ще бъде водещ фактор в осигуряването на стабилност в региона.  \r\nТой освен това изпраща ясен сигнал до всички държави в региона, чиито действия могат да бъдат в нарушение с международното право.  \r\n*** \r\n \r\n  Десет души загинаха, а седем бяха ранени в Румъния при сблъсък на микробус и камион, предава  РИА Новости . \r\nОбщо 16 души са пътували в микробуса, като девет от тях са загинали. На място е починал и водача на камиона, се казва в съобщение на румънските служби за спешни случаи.  \r\nМикробусът е пътувал от Яломица.  \r\nПредварителните данни показват, че камионът е излязъл на насрещното платно и се е блъснал в микробуса, според информация на говорителя на полицията в Яломица Людмила Даскелу. \r\nПострадалите са откарани в най-близките болници, като трима от тях са превозени с хеликоптер до областната болница в Слобозия. \r\n*** \r\n \r\n Премиерът Кириакос Мицотакис разкри в петък план от четири точки за справяне с миграцията след рязкото увеличаване на пристигащите през последните месеци, особено на гръцките острови, пише електронното издание на атинския вестник  Kathimerini . \r\n„Законодателството, насоките на политиката и ежедневното контролиране на проблема ще се променят“, заяви Мицотакис пред депутатите в гръцкия парламент. \r\nПовтаряйки убеждението, че по-голямата част от новите пристигащи са икономически мигранти, а не бежанци, Мицотакис заяви, че процесът на предоставяне на убежище ще бъде ускорен и ще стане „строг, но справедлив“, в опит да се навакса изоставането от хиляди молби. \r\nВтората част на плана предвижда подобрена координация между различните части на публичната администрация, участващи в управлението на миграцията, докато третият приоритет е засилване на граничните патрули, както и продължаване на усилията за преместване на мигрантите от пренаселените островни лагери в такива на континента. \r\n\"Повече от 20 000 лица, търсещи убежище, ще бъдат преместени в 10 регионални центъра на континенталната част\", каза Мицотакис, като заяви, че местата са договорени с регионалните власти след реакции в някои части на страната. \r\nПремиерът добави, че ще постави проблема на следващата среща на върха на Европейския съюз, като евентуално ще препоръча санкции за европейските страни, които отказват да приемат мигранти по договорени квоти. \r\nТой също така каза, че Турция \"трябва да изпълни своите отговорности“. Анкара \"има способността да контролира потока към Егейско море\", каза Мицотакис. „Не може да се създава впечатлението, че Турция използва този въпрос за собствените си геополитически амбиции. \r\n*** \r\n \r\n Централната избирателна комисия (ЦИК) на Косово по време на заседание, проведено в четвъртък, акредитира нови наблюдатели преди предсрочните избори в неделя. Председателят на ЦИК каза, че общият брой наблюдатели, които се очаква да присъстват на изборите на 6 октомври, е 34 568, пише базираният в Прищина вестник  Gazeta Express . \r\nВ петък политическите партии проведоха основни митинги преди деня за размисъл. В неделя гласуването  започва в 7:00 часа и ще продължи до 19:00 часа, като гражданите на Косово ще гласуват на предсрочните избори само с косовски документи за самоличност. \r\n*** \r\n \r\n На фона на антиамерикански демонстрации по време на посещението му в Атина, американският държавен секретар Майк Помпео заяви, че Гърция може да бъде „стълб“ на стабилността в проблемния регион, предава  AFP . \r\nПомпео посети  Гърция, за да подчертае подкрепата за страната-съюзник в НАТО и да засили сътрудничеството, подписвайки изменение на Споразумението за взаимно сътрудничество в областта на отбраната, съобщиха източници на двете правителства. \r\n\"Това е динамичен регион, много неща се случват, много промени се случват и ние сме  уверени, че заедно можем да работим, за да гарантираме, че Гърция може да бъде стълб за стабилност в този район,\" каза Помпео, приветствайки отношенията, \"които наистина никога не са били по-добри.\" \r\nХиляди демонстранти пред гръцкия парламент протестираха срещу визитата,включително с огромен лозунг с надпис „Помпео, отивай си у дома“. \r\nНеговото посещение идва на фона на гръцките опасения за продължаващите турски сондажни дейности в района на Кипър, коментирани от гръцкия премиер Кириакос Мицотакис: \r\n\"Съединените щати имат особен интерес към региона на Източното Средиземноморие. Кипър иска само очевидното - прилагане на международното право. Очаквам положителния принос на САЩ, който в крайна сметка ще доведе до създаването на по-конструктивна и продуктивна среда в региона\", заяви Мицотакис. \r\nОсвен че проведе разговори с Мицотакис, който встъпи в длъжност през юли, Помпео се срещна и с гръцкия си колега Никос Дендиас и с министъра на отбраната Никос Панайотопулос. \r\n*** \r\n \r\n Държавният департамент на САЩ даде първоначален отговор на искането на Конгреса на документи като част от разследването за импийчмънт на президента Доналд Тръмп, заяви в събота държавният секретар Майк Помпео на пресконференцията в Атина, където се намира на посещение, цитиран от  Reuters . \r\n„Държавният департамент изпрати писмо до Конгреса, което е първоначалният ни отговор на искането на документи. Очевидно ще направим всички неща, които се изискват от закона“, каза Помпео на пресконференция в Гърция. \r\nДемократите в Камарата на представителите на САЩ проверяват дали има основания за импийчмънт на президента Тръмп въз основа на сигнал, според който  той е поискал от украинския президент Владимир Зеленски в телефонно обаждане от 25 юли да помогне за разследването на политически съперник от демократите -  бившия вицепрезидент Джо Байдън. \r\nПомпео, който призна, че е присъствал на разговора, заяви, че администрацията на Тръмп е „невероятно съсредоточена да гарантира, че работим с Украйна по подходящ начин“. \r\nДемократите от САЩ в петък изискаха от Белия дом документи като част от разследването за импийчмънт. \r\nДържавният секретар на САЩ каза, че и в миналото е имало разследвания в конгреса, при които са тормозени и притеснявани служители на Държавния департамент, като от Конгреса са се свързвали директно с тях и са искали да им предоставят различни документи и записи. \r\n\"Това е тормоз и никога няма да допусна това да се случи с моите служители\", каза той.", "date": "2019.10.05", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/05/2705515/izvarshen-e-obir-na-bankov-klon-na-bul-evropa.html", "text": "Извършен е обир на банков клон на бул. \"Европа\". Това съобщиха за Агенция \"Фокус\" от пресцентъра на  СДВР . Има заявен сигнал в 16.20 часа за лисваща голяма сума пари. Предприети са действия по установяване на фактите и обстоятелствата около обира. Извършителите се издирват.  \r\n \r\nТеодора ПАТРОНОВА", "date": "2019.10.05", "title": "Извършен е обир на банков клон на бул. \"Европа\""}
{"url": "http://www.focus-news.net/news/2019/10/05/2705506/gazeta-express-kosovo-nad-34-hilyadi-nablyudateli-sa-registrirani-za-izborite-v-kosovo.html", "text": "Централната избирателна комисия (ЦИК) на Косово по време на заседание, проведено в четвъртък, акредитира нови наблюдатели преди предсрочните избори в неделя. Председателят на ЦИК каза, че общият брой наблюдатели, които се очаква да присъстват на изборите на 6 октомври, е 34 568, пише базираният в Прищина вестник  Gazeta Express . \r\nВ петък политическите партии проведоха основни митинги преди деня за размисъл. В неделя гласуването  започва в 7:00 часа и ще продължи до 19:00 часа, като гражданите на Косово ще гласуват на предсрочните избори само с косовски документи за самоличност. \r\n \r\n  Юлиян Марков", "date": "2019.10.05", "title": "Gazeta Express (Косово): Над 34 хиляди наблюдатели са регистрирани за изборите в Косово"}
{"url": "http://www.focus-news.net/news/2019/10/05/2705519/beshe-otkrit-nov-pametnik-na-gotse-delchev-v-bansko.html", "text": "Беше открит нов паметник на Гоце Делчев в града. \"Банско ревностно съхранява спомена за стародавните си традиции и се гордее с духовните авторитети на своето минало. . Днес градът пази каменните къщи-крепости, обгражда с почит своите старинни църкви, поддържа огнището на вековечните си традиции. Обликът на града се променя, градът хубавее, кипи културен живот, което заедно с красотата на Пирин, одухотворява атмосферата на Банско.\" Това съобщиха от  Община Банско . С тези думи, бе поставено началото на празничния ден на едно място, превърнало се в еталон за Банско. На красивата улица \"Гоце Делчев\" се събраха гости, общественици и жители на града, за да почетат незабравения войвода. Да му отдадат честта си, като открият бюст-паметник на Апостолът на Македония.  \r\n\"Той бе войводата, който изпраща поздрав на гората, да му засени сянка дебела, да му приготви вода студена - и гората слуша. Той бе войводата, който заповяда на пашите мирни да мируват, зулум да не струват - и пашите треперят. Той бе най-после войводата, който говори, че негова е майка - земята македонска, а пък род-родина - сговорна дружина и, че туй му стига... \r\nВ своята любов към хората, Гоце бе истински човек, в своята самонадеяност - истински борец, в своето ясновидство - истински пророк... Може би, никога правдата и истината, обожанието и благоговеенето пред идеала не са добивали повече осезаемост в човешките думи, както в ония, които излазяха от неговата уста. Седнал по турски сред събранието, виещ цигара след цигара, ту спокоен и хладен, ту нервен и пламенен, Гоце не учеше, а разсъждаваше и не проповядваше на другите, а изповядваше сам себе си. Така, необикновената любов и вяра на този необикновен човек, ставаха любов и вяра на целия народ. И Македония се кълнеше в негово име.\" \r\nДнес, банскалии се прекланят пред делото на този голям българин, оставил ярка следа в историята на града.  \r\nОтряд на Сухопътните войски с Бригадно командване - Благоевград, тържествено изпълни ритуала по откриване на паметника. Началникът на Почетният караул, след като заместник кметът Асен Кирицов преряза лентата, поздрави с думите: \r\n\"За героя, отдал живота си за Родината, за по ЧЕСТ\".  \r\nСлед едноминутно мълчание на колене,  Александър Мацурев, Асен Кирицов, Петър Баряков, Георги Икономов и множество граждани, положиха венци и цветя пред новия паметник на Гоце Делчев, оставащ като стожер, да пази най-ценното, което имаме - свободата! \r\nЧестит празник, Банско!", "date": "2019.10.05", "title": "Беше открит нов паметник на Гоце Делчев в Банско"}
{"url": "http://www.focus-news.net/news/2019/10/05/2705520/klaus-yohanis-rumaniya-shte-ima-novo-pravitelstvo-ot-drugata-sedmitsa.html", "text": "„Румъния ще има ново правителство от следващата седмица, заяви президентът Клаус Йоханис, който в момента води кампания за нов мандат, на заседание на Националната либерална партия (НЛП) в Яш, пише румънското англоезично издание  Romania Insider \r\nТой призова членовете на НЛП да се подготвят да дойдат на власт, тъй като настоящото правителство на социалдемократите, водено от премиера Виорика Данчила, ще бъде свалено след гласуването на вота на недоверие в парламента, насрочено за четвъртък, 10 октомври. Той също предупреди либералите, че новото правителство ще има кратък мандат, до парламентарните избори през следващата година. \r\n\"Ще имаме ново правителство от следващата седмица\", каза Йоханис, според информационния портал Digi24.ro. „Вотът на недоверие е в ход и аз ви казвам сериозно: подгответе се за управление!“ \r\n„Много го искам и го казвам публично, така че всички румънци да разберат: искам това предложение да  мине и това неуспешно правителство да падне“, каза Йоханис и добави, че след това някой ще трябва да управлява Румъния. \r\n„Няма да е дълъг мандат, ще бъде правителство с кратък мандат, почти преходен мандат“, каза президентът. „Нуждаем се от правителство, което да организира перфектно президентските избори, да изгради и представи националния бюджет за следващата година, което е много трудно, тъй като настоящият финансов министър призна, че са допуснали грешки. Местните и парламентарни избори трябва да се организират и, за да бъдем много ясни, очаквам цялостно и ефективно участие и добросъвестност от НЛП през този преходен период “, заяви той. \r\nОпозицията внесе искане за недоверие срещу правителството на Румъния. \r\nЛидерът на НЛП Людовик Орбан има най-големите шансове да бъде номиниран от президента Клаус Йоханис да ръководи новото правителство. \r\n \r\n  Юлиян Марков", "date": "2019.10.05", "title": "Клаус Йоханис: Румъния ще има ново правителство от другата седмица"}
{"url": "http://www.focus-news.net/news/2019/10/05/2705521/mezhdunaroden-forum-shte-sabere-izvestni-spetsialisti-po-dizayn-v-plovdivskiya-kvartal-kyuchuk-parizh.html", "text": "„Международна академия за креативно мислене и дизайн процеси”, част от двегодишната работа на Фондация „Khow-How“ и  „Пловдив – Европейска столица на културата 2019“, ще се проведе в кв. „Кючук Париж“ на 12 октомври. Това съобщиха за  Радио „Фокус“ – Пловдив  от Фондация „Пловдив 2019“.  Програмата на форума включва въвеждащ модул от 11.00 часа часа в читалище „Тракия 2008“, форумна част от 12.00 часа в Конферентна зала на Национална компания „Железопътна инфраструктура“ и завършва с публична дискусия.Събитието е част от стартиралото през 2018 година проучване в квартал „Кючук Париж“ към образователната платформата KNOW-HOW SHOW-HOW и партньорството с местното читалище „Тракия 2008“.Форумът събира известни международни специалисти в областта на дизайна, изкуството, антропологията и архитектурата. Те ще обсъждат значението на социалните иновации и как картографирането и ангажирането на ресурси като местен опит, умения, материали, остатъци от производство и знания играят важна роля за изграждане на потенциал за устойчиво новаторство и перспективи. На събитието ще присъстват имена и проeкти като Open Design School (Италия, част от Матера 2019), Atelier-Luma (Франция), Sitterwerk – Библиотека и Материален Архив (Швейцария), Рита Орландо (Rita Orlando), Хенриете Вал (Henriëtte Waal), Джулия Лютолф (Julia Lütolf), Софи Криер (Sophie Krier), Елмо Вермийс (Elmo Vermijs) и Асоциация за култура, етнология и антропология „Медиатор“.Модератор на форума ще бъде Рая Стефанова.Събитието е на английски език, с осигурен превод на български език.", "date": "2019.10.05", "title": "Международен форум ще събере известни специалисти по дизайн в пловдивския квартал „Кючук Париж“"}
{"url": "http://www.focus-news.net/news/2019/10/05/2705510/mayk-pompeo-gartsiya-mozhe-da-bade-stalb-na-regionalnata-stabilnost.html", "text": "На фона на антиамерикански демонстрации по време на посещението му в Атина, американският държавен секретар Майк Помпео заяви, че Гърция може да бъде „стълб“ на стабилността в проблемния регион, предава  AFP . \r\nПомпео посети  Гърция, за да подчертае подкрепата за страната-съюзник в НАТО и да засили сътрудничеството, подписвайки изменение на Споразумението за взаимно сътрудничество в областта на отбраната, съобщиха източници на двете правителства. \r\n\"Това е динамичен регион, много неща се случват, много промени се случват и ние сме  уверени, че заедно можем да работим, за да гарантираме, че Гърция може да бъде стълб за стабилност в този район,\" каза Помпео, приветствайки отношенията, \"които наистина никога не са били по-добри.\" \r\nХиляди демонстранти пред гръцкия парламент протестираха срещу визитата,включително с огромен лозунг с надпис „Помпео, отивай си у дома“. \r\nНеговото посещение идва на фона на гръцките опасения за продължаващите турски сондажни дейности в района на Кипър, коментирани от гръцкия премиер Кириакос Мицотакис: \r\n\"Съединените щати имат особен интерес към региона на Източното Средиземноморие. Кипър иска само очевидното - прилагане на международното право. Очаквам положителния принос на САЩ, който в крайна сметка ще доведе до създаването на по-конструктивна и продуктивна среда в региона\", заяви Мицотакис. \r\nОсвен че проведе разговори с Мицотакис, който встъпи в длъжност през юли, Помпео се срещна и с гръцкия си колега Никос Дендиас и с министъра на отбраната Никос Панайотопулос. \r\n \r\n  Юлиян Марков", "date": "2019.10.05", "title": "Майк Помпео: Гърция може да бъде „стълб“ на регионалната стабилност"}
{"url": "http://www.focus-news.net/news/2019/10/05/2705514/mayk-pompeo-darzhavniyat-departament-dade-parvonachalen-otgovor-na-iskaneto-na-kongresa-vav-vrazka-s-protsedurata-za-impiychmant.html", "text": "Държавният департамент на САЩ даде първоначален отговор на искането на Конгреса на документи като част от разследването за импийчмънт на президента Доналд Тръмп, заяви в събота държавният секретар Майк Помпео на пресконференцията в Атина, където се намира на посещение, цитиран от  Reuters . \r\n„Държавният департамент изпрати писмо до Конгреса, което е първоначалният ни отговор на искането на документи. Очевидно ще направим всички неща, които се изискват от закона“, каза Помпео на пресконференция в Гърция. \r\nДемократите в Камарата на представителите на САЩ проверяват дали има основания за импийчмънт на президента Тръмп въз основа на сигнал, според който  той е поискал от украинския президент Владимир Зеленски в телефонно обаждане от 25 юли да помогне за разследването на политически съперник от демократите -  бившия вицепрезидент Джо Байдън. \r\nПомпео, който призна, че е присъствал на разговора, заяви, че администрацията на Тръмп е „невероятно съсредоточена да гарантира, че работим с Украйна по подходящ начин“. \r\nДемократите от САЩ в петък изискаха от Белия дом документи като част от разследването за импийчмънт. \r\nДържавният секретар на САЩ каза, че и в миналото е имало разследвания в конгреса, при които са тормозени и притеснявани служители на Държавния департамент, като от Конгреса са се свързвали директно с тях и са искали да им предоставят различни документи и записи. \r\n\"Това е тормоз и никога няма да допусна това да се случи с моите служители\", каза той. \r\n \r\n  Юлиян Марков", "date": "2019.10.05", "title": "Майк Помпео: Държавният департамент даде първоначален отговор на искането на Конгреса във връзка с процедурата за импийчмънт"}
{"url": "http://www.focus-news.net/news/2019/10/05/2705518/krasimir-uzunov-be-udostoen-posmartno-s-otlichieto-lichnost-na-godinata-na-obshtina-blagoevgrad-v-kategoriya-medii.html", "text": "Президентът на Агенция и Радиоверига „Фокус” Красимир Узунов бе удостоен посмъртно с отличието „Личност на годината” на Община Благоевград в категория „Медии”, предаде репортер на  Радио „Фокус” – Пирин . Това се случи по време на тържествената сесия на Общински съвет – Благоевград по повод 107-та годишнина от Освобождението на Горна Джумая и Пиринска Македония в хода на Балканската война. \r\nКрасимир Узунов е роден през 1963 година в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. През 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nПрез 1990 г. създава първия клуб на Офицерската Легия „Раковски“ в Шумен. През 2000 г. създава първата българска частна информационна агенция „Фокус“ и Радиоверига Фокус, която в момента е най-голямата радиомрежа в страната. \r\nКрасимир Узунов е автор на публикации в български и чужди издания по проблемите на Македония, Западните Балкани, армията, националната сигурност. Често е определян като един от най-големите радетели за българщината. Автор е на редица книги, в които възкресява бойната слава на Българската армия и несломимия дух на българския войник. \r\nУдостоен е с редица награди заради изключителната си патриотична, а през 2017 г е  става носител на титлата „Доктор хонорис кауза“ на Военна академия „Георги Раковски“ . \r\nКато човек, неговите приятели и съмишленици го описват като човек със страхотно, ведро, иронично и магично чувство за хумор, човек с дълбочина на знанията. \r\nКрасимир Узунов почина внезапно на 25 февруари на 56 години. \r\n \r\nЛивия НИНОВА", "date": "2019.10.05", "title": "Красимир Узунов бе удостоен посмъртно с отличието „Личност на годината” на Община Благоевград в категория „Медии”"}
{"url": "http://www.focus-news.net/news/2019/10/05/2705524/sport-hofenhaym-pobedi-kato-gost-bayern-myunhen-s-21.html", "text": "Футбол: Отборът на Хофенхайм победи като гост Байерн Мюнхен с 2:1 в мач от седмия кръг на Бундеслигата и поднесе изненадата на кръга. Два гола за гостите отбеляза Саргиз Адамян в 54-ата и 79-ата минута, а за домакините от Байерн точен бе Левандовски в 73-ата минута. Това е първа загуба на баварския клуб, който запазва челното място в класирането , но с равен брой точки – 14 с отборите на Лайпциг, Байер Леверкузен и Фрайбург. \r\nИзиграха се още три мача от Бундеслигата: \r\nБайер Леверкузен – Лайпциг  1:1 \r\nПадерборн – Майнц 05  1:2 \r\nФрайбург – Борусия Дортмунд  2:2 \r\nОт 19:30 играят отборите на Шалке 04 и Кьолн.", "date": "2019.10.05", "title": "Спорт: Хофенхайм победи като гост Байерн Мюнхен с 2:1"}
{"url": "http://www.focus-news.net/news/2019/10/05/2705523/gd-granichna-politsiya-izklyuchitelen-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Изключителен интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На границата със Сърбия, Гърция и Румъния трафикът е нормален на всички гранични контролно-пропускателни пунктове. \r\nПоради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част на денонощието – от 08:00 ч. до 22:00 ч.", "date": "2019.10.05", "title": "ГД „Гранична полиция“: Изключителен интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/10/05/2705517/mestni-izbori-2019-d-r-atanas-kambitov-kandidat-za-kmet-na-blagoevgrad-predi-107-godini-sled-pet-vekovno-robstvo-i-to-za-vtori-pat-nashiya-kray-poema-svoyata-glatka-svoboda.html", "text": "Преди 107 години след пет вековно робство и то за втори път нашия край „поема своята глътка свобода“. Това каза кандидатът за кмет на Община Благоевград от ПП ГЕРБ и председател на инициативния комитет „100 години свобода” по време на тържествената сесия на Общински съвет – Благоевград, посветена на освобождението на Горна Джумая и Пиринска Македония, предаде репортер на  Радио „Фокус” – Пирин . Той припомни, че първото освобождение на града се случва още през 1878 година, а второ на 5 октомври 1912 година, което е още в първия ден на Балканската война. „Това е нашият 3 март. Тази свобода, която сме получили е била дълго жадувана и тежко изстрадана. За нея е платена висока цена”, каза още д-р Атанас Камбитов.  По думите му най-свидните синове на България са изписали с кръвта си „Свобода или смърт”. Д-р Камбитов подчерта, че е важно да помним нашите герои и да ценим датата 5 октомври. „Нека помним заветите и идеалите на онези, благодарение на които сме свободни”, подчерта д-р Камбитов. Той отбеляза, че е особено важно да предадем спомена за славното ни минало  на нашите деца. Според д-р Камбитов свободата ни дава право да мечтаем, тя е нашето бъдеще. Той изказа специални благодарности към вече покойният президент на Агенция и Радиоверига „Фокус” Красими Узунов за това, че е бил сърцето и двигателя на инициативния комитет „100 години свобода”. \r\n \r\nЛивия НИНОВА", "date": "2019.10.05", "title": "Местни избори 2019: Д-р Атанас Камбитов, кандидат за кмет на Благоевград: Преди 107 години след пет вековно робство и то за втори път нашия край „поема своята глътка свобода“"}
{"url": "http://www.focus-news.net/news/2019/10/05/2705526/emsc-registrirano-e-zemetresenie-v-rayona-na-ostrov-rodos-s-magnitud-45.html", "text": "Регистрирано е земетресение в района на остров Родос с магнитуд 4,5, показва справка на страницата на  Европейския средиземноморски сеизмологичен център . \r\nТрусът е станал в 17:51 часа местно време (съвпада с българското) на 58 километра южно от град Родос и на 286 километра южно от град Измир в Турция на дълбочина 80 километра в Средиземно море и е усетен в района на островите Родос и Карпатос, както и по-слабо в Югозападна Турция. Засега няма информация за пострадали хора и нанесени материални щети. Не е обявена опасност от възникване на цунами. \r\n \r\n  Юлиян Марков", "date": "2019.10.05", "title": "EMSC: Регистрирано е земетресение в района на остров Родос с магнитуд 4,5"}
{"url": "http://www.focus-news.net/news/2019/10/05/2705529/zhasmina-parapanova-grimyor-vseki-grim-e-edno-predizvikatelstvo-zashtoto-vsyako-litse-e-individualno-i-razlichno.html", "text": "Всеки грим е едно предизвикателство, защото всяко лице е индивидуално и различно. Това каза за  Радио „Фокус“ – Бургас  гримьорът Жасмина Парапанова. По думите й гримът трябва да бъде подбран според лицето, критериите и възприятието на всяка една жена. „Изпитвам най-голямо удовлетворение, безспорно когато видя усмивката на доволната ми клиентка. Да чуеш, че благодарение на теб и твоята работа са се чувствали като принцеси, че празникът им е бил специален. Определено в тези моменти чувствам удовлетворение от свършената работа, а и това ми показва, че съм на прав път“, добави Парапанова. Тя сподели, че за нея гримът е бил хоби, което се е превърнало в работа и в момента в нея влага цялата си любов. \r\n \r\nМария КУРТЕВА", "date": "2019.10.05", "title": "Жасмина Парапанова, гримьор: Всеки грим е едно предизвикателство, защото всяко лице е индивидуално и различно"}
{"url": "http://www.focus-news.net/news/2019/10/05/2705528/mestni-izbori-2019-mk-alternativata-na-grazhdanite-otkri-predizbornata-si-kampaniya-v-pazardzhik.html", "text": "Местна коалиция „Алтернативата на гражданите“, част от която е ПП АБВ откри предизборната си кампания в Пазарджик, предаде репортер на  Радио „Фокус“ – Пазарджик . Официалното откриване започна с изпълнение на песента „Излел е Дельо хайдутин“ и продължи под звуците на родопски гайди. Кандидатът за кмет община Пазарджик от коалицията – Атанас Шопов каза, че на 27 октомври трябва да бъде направен важен избор за бъдещето на общината. „На 27-ми трябва да кажем категорично следното – изпращаме управлението на Тодор Попов в историята, защото то е порочно, то докара Пазарджик до призрачно място – без млади хора, със съсипан дребен и среден бизнес. Аз като кмет на Пазарджик ще бъда вашият кмет, човекът, който може да видите на улицата, на пазара, ще може да разговаряте с мен. Аз като кмет на Пазарджик не обещавам, аз ще направя това, което правих и като общински съветник. Ще спрем порочните практики за разпродаване на общинско имущество, ще поискаме пълна ревизия и прекратяването на договорите на отдаването на общински имоти, паркинги и гаражи. Те трябва да се върнат на общината. Ще спра практиката на тегленето на големи кредити“, каза Шопов. По думите му трябва всеки жител на общината трябва да си отговори на един сериозен въпрос и той е какво бъдеще иска за своите деца. „В мое лице ще имате кмет, който ще бъде с хората. Ние се възпротивихме на изсичането на дърветата по булевард „А. Стамболийски“ в Пазарджик и те още са тук, успяхме да спасим училището в Црънча. Знам, че  с вас можем много и ще направим много за този град, с политика коренно различна от провежданата до момента. Заедно можем, заедно сме силни“, допълни Шопов. На откриването присъстваха лидерът на ПП АБВ Румен Петков, кандидатите за общинските съветници от листата на местна коалиция „Алтернативата на гражданите“, жители на Пазарджик и гости. \r\n \r\nВаня НИКОЛОВА", "date": "2019.10.05", "title": "Местни избори 2019: МК „Алтернативата на гражданите“ откри предизборната си кампания в Пазарджик"}
{"url": "http://www.focus-news.net/news/2019/10/05/2705527/zavarshi-tarzhestvenata-sesiya-na-obshtinski-savet-blagoevgrad-posvetena-na-107-ta-godishnina-ot-osvobozhdenieto-na-gorna-dzhumaya-i-pirinska-makedoniya.html", "text": "Завърши тържествената сесия на Общински съвет – Благоевград, посветена на 107-та годишнина от освобождението на Горна Джумая  и Пиринска Македония, предаде репортер на  Радио „Фокус” – Пирин . По време на събитието се проведе церемонията „Личност на годината”, в която бяха отличени видни общественици в няколко категории, сред които „бизнес”, „здравеопазване”, „култура”, „социални дейности”, „правосъдие”, „образование”, „хора в неравностойно положение”. В категория „Медии” с приз „Личност на годината” посмъртно бе удостоен президентът на Агенция и Радиоверига „Фокус” – Красимир Узунов. По-късно бяха връчени награди „Пример за професионализъм и градска ангажираност”. Те се дават на заслужили представители на пожарната, полицията и военното формирование в Благоевград. Бяха връчени и две специални награди за цялостен принос в сферата на образование и за посланик на българската култура. Изявени деца от Благоевград пък получиха стипендия „5 октомври”, учредена през 2012 година по повод 100-годишнината от освобождението на Горна Джумая и Пиринска Македония. Стипендиите се връчват всяка година в различни категории на изявени деца от града, които са награждавани в национални и международни конкурси и олимпиади. Сесията завърши с богата музикална програма. Празничният ден ще продължи с втория международен детски фолклорен танцов фестивал „Ритми и багри“ на ЦЛРТБ. Той ще бъде на площад „Македония“. \r\n \r\nЛивия НИНОВА", "date": "2019.10.05", "title": "Завърши тържествената сесия на Общински съвет – Благоевград, посветена на 107-та годишнина от освобождението на Горна Джумая  и Пиринска Македония"}
{"url": "http://www.focus-news.net/news/2019/10/05/2705548/pet-chitalishtni-biblioteki-v-obshtina-dupnitsa-obogatyavat-fonda-si-po-proekti.html", "text": "Пет читалищни библиотеки в община Дупница обогатяват фонда си по проекти. Това съобщи за  Радио „Фокус” – Кюстендил  Валентина Алексиева, главен библиотекар към читалище „Зора” в Дупница. Всички ще получат по 1200 лв. за закупуване на нови книги. Това е максималната сума, на която имат право читалищните библиотеки съгласно условията на  Програма „Българските библиотеки – съвременни центрове за четене и информираност”. Освен библиотеката при читалище „Зора“, успешно са защитили проектните си предложения и читалищата „Пенчо Славейков“ и „Христо Ботев“ в Дупница, както и читалище „Пробуда“ в село Самораново и читалище „Развитие“ в село Крайници. \r\nВенцеслав ИЛЧЕВ", "date": "2019.10.05", "title": "Пет читалищни библиотеки в община Дупница обогатяват фонда си по проекти"}
{"url": "http://www.focus-news.net/news/2019/10/05/2705549/tsenno-darenie-ot-rodstvenik-na-dobri-voynikov-poluchi-muzeyat-v-shumen.html", "text": "Ценно дарение от родственик на Добри Войников получи Регионален исторически музей – Шумен. Това съобщиха от  РИМ-Шумен . Част от личната библиотека на бележития възрожденец постъпи във фондовете на културната организация и къщата музей, носеща името му. Дарителският жест е на Иван Пенчев – пра-пра племенник на Добри Войников по линия на неговата по-голяма сестра Съба. Дарението съдържа над 150 печатни издания, ръкописи и 96 броя вестници и списания – „България”, „Български книжици”, „Читалище”, „Периодическо списание на българското книжовно дружество”, „Metropolitan Tabernacle Pulpit”, публикувани в периода 1858 – 1873 г. Старопечатните издания са от края на XVIII до средата на XIX в. и включват литургическа литература на гръцки и старобългарски език, нотни текстове, сметководни книги, учебна и художествена литература. Чуждоезиковите издания са на руски, румънски, английски, френски, гръцки, сръбски, включително и няколко речника. Интерес предизвикват още програмата за обучението в Роберт Колеж на Анастас Стоянов, нравоучителните беседи и два илюстровани атласа. Прекарал част от детството си в дома на Войников, Иван Пенчев предостави и старинен ключ, съответстващ на дървена ракла в къщата музей. Друга семейна реликва, също дарена на Регионален исторически музей – Шумен, е свързана със събитие от 17 май 1866 г. На този ден в Гранд театър – Букурещ актьорите от Българското театрално дружество представят Войниковата пиеса „Райна княгиня” пред румънския княз Карол І. Представлението преминава с изключителен успех. Освен спомените на очевидци и публикациите в пресата, доказателство за това е брошка с диаманти и сапфир, която, както твърди дарителят на тази ценност, е поставена лично от княз Карол І на Войниковата вратовръзка непосредствено след представлението.", "date": "2019.10.05", "title": "Ценно дарение от родственик на Добри Войников получи музеят в Шумен"}
{"url": "http://www.focus-news.net/news/2019/10/05/2705525/nimh-utre-oblachnostta-shte-e-promenliva-chesto-namalyavashta-do-slanchevo.html", "text": "Утре облачността ще е променлива, често намаляваща до слънчево. Сутринта на места в крайните югоизточни райони все още ще превалява. Ще бъде ветровито с умерен, в Дунавската равнина и западната част на Горнотракийската низина и временно силен запад-северозападен вятър. Максимални температури между 14° и 19°, в крайните югозападни райони до 22-23°. През нощта на места от запад на изток слабо ще превали. През втората половина на нощта облачността от запад ще се разкъсва и намалява. Минималните температури ще са от 3-4° на места из високите полета на Западна България, до 11-12° в югоизточните райони и по морския бряг. Атмосферното налягане утре ще се повишава, но ще се задържи по-ниско от средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  Над Черноморието облачността ще бъде променлива, по-значителна в сутрешните часове и на места по южното крайбрежие ще превали. След обяд ще се установи предимно слънчево време. Ще духа умерен запад-северозападен вятър. Максимални температури на въздуха - между 16° и 19°. Температурата на морската вода е 20-21°. Вълнението на морето ще бъде 2 бала. В планините ще бъде ветровито, с умерен и силен запад-северозападен вятър. Облачността ще е променлива, често намаляваща до слънчево. Сутринта в Странджа ще има превалявания в процес на спиране. Максимална температура на височина 1200 метра – около 11°, на 2000 метра – около 3°. В началото на следващата седмица облачността отново ще е по-често значителна и ще превалява, в понеделник - главно в Южна България, във вторник - и на изток. Вятърът ще се ориентира от североизток, втория ден в източните райони временно ще се усили. Дневните температури отново ще се понижат, повече в източните райони и максималните ще бъдат предимно между 12° и 17°. В средата на седмицата вятърът ще се смени с югозападен, ще се усили и бързо ще се затопли. В сряда облачността ще се разкъса и намалее. Повишена вероятност за слани има в понеделник и в сряда, когато минималните температури ще бъдат предимно между 4° и 9°, през първия ден на места и по-ниски.", "date": "2019.10.05", "title": "НИМХ: Утре облачността ще е променлива, често намаляваща до слънчево"}
{"url": "http://www.focus-news.net/news/2019/10/05/2705546/startira-lovniyat-sezon-za-dreben-i-edar-divech-i-grupoviyat-lov-na-diva-svinya-obzor.html", "text": "Стартира ловният сезон за дребен и едър дивеч и груповият лов на дива свиня.  От министерство на земеделието, храните и горите съобщиха, че по време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Сектор „Контрол на общоопасните средства“ в ГД „Национална полиция“ инициира извършването на инструктажи на ръководителите на дружинките по места от съответните областни дирекции на МВР и СДВР. Целта е още веднъж да се напомнят мерките за безопасно транспортиране и боравене с оръжие. Според обобщените данни на ГД „Национална полиция“ у нас има 127 515 физически лица с разрешение за носене на оръжие с ловни цели. По време на изминалия ловен сезон по време на инциденти на лов са ранени 12 души и са загинали трима. С масови проверки и инструктажи за безопасност от полицейските инспектори започна ловният сезон в област Кърджали, Пазарджик и Варна.  \r\nЗам.-министърът на земеделието храните и горите Атанас Добрев участва в официалното му откриване в ловешкото село Драгана, където разясни мерките за биосигурност във връзка със заболяването Африканската чума по свинете. Той поздрави българските ловци с откриването на груповия лов на дива свиня, като уточни, че тази година за пръв път ловът започва при навлязла епизоотична обстановка заради болестта. „Във връзка с Африканската чума по свинете, масовия лов на територията на цялата страна и мерките за безопасност за боравене с огнестрелно оръжие, трябва да се приемат и елементарни мерки за биосигурност. След излизане от ловните полета ловците трябва дезинфектират както високопроходимите си автомобили, така и обувките си с цел превенция и неразпространение на заболяването на територията на България. Колкото повече се спазват тези мерки, толкова по-голям е шансът за изкореняване на болестта“, обясни зам.-министърът. По думите му ловните дружини трябва да спазват няколко неща. „Задължително трябва да имат фризери, в които ако има отстрелян дивеч, да се съхранява до излизането на пробите, които се взимат за Африканска чума по свинете и трихенолоза“, уточни зам.-министърът, като отбеляза, че пробата на трихенолоза, за която досега ловците заплащаха по 12 лева, вече е намалена на 6 лева, а пробата за АЧС е изцяло за сметка на държавата. Около 2800 са ловните дружинки в страната, толкова държавни служители контролират изпълнението на мерките за биосигурност, посочи зам.-министърът на земеделието, храните и горите. „Всички трябва да бъдем отговорни, защото се убедихме през летния сезон, че Африканската чума по свинете нанесе сериозни икономически щети“, обясни той. Атанас Добрев съобщи какво е разпространението на болестта на територията на България. „В новата заповед, зоните намаляха и се определят по друг начин, тъй като пикът на заболяването намаля. Той беше по време на най-топлите месеци – юли и август, до началото на септември. След като се видя, че се спазват тези 200-квадратни километрови ограничения и след проверки на европейските одитиращи институции, стана ясно, че в България спазваме цялата европейска стратегия за борба с Африканската чума“, посочи той, като отбеляза, че затова са предприети по-леки мерки. Той припомни, че основният фактор за разпространяване на заболяването е дивата свиня.", "date": "2019.10.05", "title": "Стартира ловният сезон за дребен и едър дивеч и груповият лов на дива свиня (ОБЗОР)"}
{"url": "http://www.focus-news.net/news/2019/10/05/2705522/sloboden-pechat-makedoniya-izbornite-materiali-i-byuletinite-v-kosovo-sa-razpredeleni-s-politseyska-ohrana.html", "text": "Ден преди парламентарните избори в Косово, Централната избирателна комисия разпространи изборните материали и бюлетини с полицейска охрана. За тези избори са били отпечатани 1 801 800 бюлетини, което е със 136 068 по-малко от общия брой гласоподаватели, пише македонското издание  “Слободен печат“ . \r\nГоворителят на ЦИК Валмир Елези заяви, че има 7,02% по-малко бюлетини от общия брой гласоподаватели според окончателния списък, заверен от ЦИК. \r\nТова решение на ЦИК, се основава на практиката от предишните избирателни процеси и на обичайната избирателна активност във всички досегашни избори и се предвижда, че няма да има недостиг на бюлетини. \r\nКосовските медии съобщават, че разпространението на материалите, необходими за изборите, е извършено с подкрепата на косовската полиция. \r\n \r\n  Юлиян Марков", "date": "2019.10.05", "title": "„Слободен печат“ (Македония): Изборните материали и бюлетините в Косово са разпределени с полицейска охрана"}
{"url": "http://www.focus-news.net/news/2019/10/05/2705556/sport-tsska-pobedi-vitosha-s-40.html", "text": "Футбол: Отборът на ЦСКА победи Витоша с 4:0 в мач от 12-ия кръг на  efbet Лигата . Това е първия мач след напускането на Люпко Петрович, а отборът бе воден отново от Добромир Митов. Головете за „червените“ отбелязаха Тони Уот, Раул Албентоса, Кристиян Малинов и Евандро. След победата ЦСКА заема четвъртото място с 22 точки, а третият – Локомотив Пловдив победи Етър като гост с 5:0 и има 26 точки. Витоша е на последно място със само три точки. \r\nПо-рано се игра и мача Ботев Враца – Ботев Пловдив 3:0 \r\nВ неделя играят: Арда – Дунав Русе и Лудогорец - Левски.", "date": "2019.10.05", "title": "Спорт: ЦСКА победи Витоша с 4:0"}
{"url": "http://www.focus-news.net/news/2019/10/05/2705552/nad-36-600-dka-veche-sa-zaseti-s-esennitsi-v-oblast-shumen.html", "text": "Над 36 600 дка вече са засети с есенници в област Шумен. Това съобщиха за  Радио „Фокус“-Шумен  от Областната дирекция „Земеделие“. На този етап площите с пшеница са 12 160 дка. От тях в землището на община Каспичан - 1 360 дка, в община Никола  Козлево - 300 дка, в община Нови пазар 3 500 дка, в община Смядово – 4 000 дка и в община Хитрино - 3 000 дка. Площите със зимна маслодайна рапица достигат 23 151 дка, като 7 700 дка от тях са в землището на община Върбица. Предсеитбена подготовка е извършена на 263 049 дка на територията на областта, а дълбоко изорани са 82 927 дка. \r\nИвелина ИВАНОВА", "date": "2019.10.05", "title": "Над 36 600 дка вече са засети с есенници в област Шумен"}
{"url": "http://www.focus-news.net/news/2019/10/05/2705550/blagoevgrad-otbelyaza-107-godini-ot-osvobozhdenieto-na-gorna-dzhumaya-obzor.html", "text": "Община Благоевград отбеляза 107 години от Освобождението на Горна Джумая и Пиринска Македония с богата празнична програма. Честванията по повод годишнината ще бъдат през целия ден.  \r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край. \r\nЧестванията започнаха с панихида за загиналите за Освобождението на Горна Джумая и полагане на цветя на паметния знак на майор Иван Павлович Орлински. Панихидата беше отслужен от свещеници от храм „Въведение Богородично“ в Благоевград. Пред паметния знак цветя поднесоха представители на местната власт, депутати, общественици, служители и ръководители на културни институции, училища. Програмата продължи с издигане на националният флаг на Република България. След това се положиха цветя на паметника на Георги Измирлиев - Македончето. Също така бяха положени венци и цветя на паметника на Македоно-одринското опълчение , който се намира на площад „Мите Марков“. След това се състоя се концерт на Ансамбъл „Пирин. От 17.00 часа в ДТ „Никола Вапцаров“ започна тържествената сесия на Общински съвет – Благоевград, посветена на 107-та годишнина от освобождението на Горна Джумая и Пиринска Македония и присъединяването им към България. Официални гости на събитието бяха областният управител Бисер Михайлов, народният представител Даниела Савеклиева, временно изпълняващ длъжността кмет на Община Благоевград Иво Николов, представители на политически партии, общински съветници, културни дейци и граждани. В началото на събитието прозвучаха химните на Р България и Европейския съюз. След което на фона на изпълнението на песента „Родна земя” бе представен кратък филм за Благоевград. Кандидатът за кмет на Община Благоевград от ПП ГЕРБ и председател на инициативния комитет „100 години свобода” д-р Атанас Камбитов каза, че преди 107 години след пет вековно робство и то за втори път нашия край „поема своята глътка свобода“. Той припомни, че първото освобождение на града се случва още през 1878 година, а второ на 5 октомври 1912 година, което е още в първия ден на Балканската война. „Това е нашият 3 март. Тази свобода, която сме получили е била дълго жадувана и тежко изстрадана. За нея е платена висока цена”, каза още д-р Атанас Камбитов. По думите му най-свидните синове на България са изписали с кръвта си „Свобода или смърт”. Д-р Камбитов подчерта, че е важно да помним нашите герои и да ценим датата 5 октомври. „Нека помним заветите и идеалите на онези, благодарение на които сме свободни”, подчерта д-р Камбитов. Той отбеляза, че е особено важно да предадем спомена за славното ни минало на нашите деца. Според д-р Камбитов свободата ни дава право да мечтаем, тя е нашето бъдеще. Той изказа специални благодарности към вече покойният президент на Агенция и Радиоверига „Фокус” Красими Узунов за това, че е бил сърцето и двигателя на инициативния комитет „100 години свобода”. \r\nПо време на събитието се проведе церемонията „Личност на годината”, в която бяха отличени видни общественици в няколко категории, сред които „бизнес”, „здравеопазване”, „култура”, „социални дейности”, „правосъдие”, „образование”, „хора в неравностойно положение”. В категория „Медии” с приз „Личност на годината” посмъртно бе удостоен президентът на Агенция и Радиоверига „Фокус” – Красимир Узунов. По-късно бяха връчени награди „Пример за професионализъм и градска ангажираност”. Те се дават на заслужили представители на пожарната, полицията и военното формирование в Благоевград. Бяха връчени и две специални награди за цялостен принос в сферата на образование и за посланик на българската култура. Изявени деца от Благоевград пък получиха стипендия „5 октомври”, учредена през 2012 година по повод 100-годишнината от освобождението на Горна Джумая и Пиринска Македония. Сесията завърши с богата музикална програма. Празничният ден продължи с втория международен детски фолклорен танцов фестивал „Ритми и багри“ на ЦЛРТБ.", "date": "2019.10.05", "title": "Благоевград отбеляза 107 години от Освобождението на Горна Джумая (ОБЗОР)"}
{"url": "http://www.focus-news.net/news/2019/10/05/2705555/the-wall-street-journal-planat-na-boris-dzhonsan-za-irlandskata-granitsa-raztrevozhi-kompaniite.html", "text": "Дългоочакваният план на Борис Джонсън, представен на ЕС в сряда, представлява последната слаба надежда на Обединеното кралство за плавно и подредено оттегляне от ЕС до 31 октомври. ЕС  заяви, че ще е необходимо много повече работа, а компаниите в района остават разтревожени пише  The Wall Street Journal .  \r\nПланът предлага възможно решение за най-трудната част от пъзела за Брекзит - как да се контролира границата на Великобритания с Ирландия, след като Великобритания вече не е държава-членка на ЕС. Четиридесет години съвместно членство премахнаха необходимостта от митнически проверки и регулаторни проверки на стоки, правейки търговията между Севера и Юга на Ирландия толкова лесна и безпроблемна като търговията в САЩ. \r\nСега желанието на Джонсън да напусне общата регулаторна зона на ЕС и нейната митническа територия предполага нови търкания, тъй като граничните и митнически процедури ще се възобновят. \r\nПротив подобно развитие говори и историята на Северна Ирландия за кърваво политическо насилие. Някои в Лондон и Дъблин се притесняват, че поставянето на митнически постове и друга физическа инфраструктура за охрана на границата, както всяка друга международна граница, може да разпали ирландската националистическа враждебност към британската държава, което потенциално би подкопало трудно договореното мирно споразумение, подписано през 1998 г. \r\nПредишното предложение, договорено между бившия премиер Тереза Мей и ЕС, известно като предпазен механизъм за ирландската граница беше отхвърлено в парламента. Този механизъм предвиждаше Великобритания да остане в рамките на митническия съюз на ЕС, а Северна Ирландия да спазва много правила на ЕС, премахвайки необходимостта от митнически проверки или регулаторни проверки на ирландската граница до подписване на търговско споразумение между Великобритания и ЕС \r\nМного северноирландски фирми приветстваха предпазния механизъм, виждайки го като средство за запазване на търговията както с ЕС, така и с Обединеното кралство. Но про-Брекзит депутатите, както и северноирландските юнионисти го торпилираха, казвайки, че то подкопава британския суверенитет и отслабва статута на Северна Ирландия като неразделна част на Обединеното кралство. \r\nНовият план  на Джонсън се стреми да преодолее тези политически възражения, но по този начин предизвика нови притеснения в Северна Ирландия относно потенциалното въздействие върху малката й икономика. \r\nПланът му предвижда митнически проверки, но в помещения, далеч от границата, с мобилни митнически служители, които работят срещу контрабандата. Разпоредбата, която предлага Северна Ирландия да спазва правилата на ЕС за някои продукти, предполага проверка на стандартите за стоки, идващи от други места на Великобритания. И дава на делегирания законодателен орган на Северна Ирландия, който в момента не заседава право да спазва или не тези договорености. \r\nПлановете добавят значителни разходи и затруднения за бизнеса. Тези добавени разходи включват непознати административни тежести, като митнически декларации и сертификати за произход, каза той, които не са били калкулирани при първоначалното ценово предложение. Друго притеснение е рискът,че парламента на Северна Ирландия може да спре съществуването на новата система, което прави обстановката за бизнеса непредвидима. \r\n \r\n  Юлиян Марков", "date": "2019.10.05", "title": "The Wall Street Journal: Планът на Борис Джонсън за ирландската граница разтревожи компаниите"}
{"url": "http://www.focus-news.net/news/2019/10/05/2705554/uchenitsi-ot-ppmg-dobri-chintulov-sliven-sabraha-pari-za-bolno-dete.html", "text": "Ученици от ППМГ „Добри Чинтулов“ – Сливен събраха пари за болно дете от друго сливенско училище, за това информират от сайта на  учебното заведение . Децата  само за няколко часа са събрали сумата от 586.50 лв. за лечението на второкласника Иван Панев от СУ „К. Константинов“- Сливен. С тази своя постъпка те показаха съпричастността си към семейството на Иван, допълват от училището. Парите са предадени с протокол на майката на болното момченце Станислава Панева.", "date": "2019.10.05", "title": "Ученици от ППМГ „Добри Чинтулов“ – Сливен събраха пари за болно дете"}
{"url": "http://www.focus-news.net/news/2019/10/05/2705547/ana-mpa-ministarat-na-otbranata-na-gartsiya-se-sreshtna-s-mayk-pompeo.html", "text": "Министърът на отбраната на Гърция Никос Панайотопулос посрещна в събота в казармите \"Папагу\" в Атина държавния секретар на САЩ Майк Помпео, предава  ANA-MPA .  \r\nСпоред съобщение на Министерството на отбраната желанието на Гърция и САЩ за по-нататъшно укрепване на сътрудничеството в секторите на отбраната и сигурността бе потвърдено отново на срещата между двамата. Успоредно с това те подчертаха желанието си за засилване на двустранното сътрудничество за насърчаване на сигурността и стабилността в Източното Средиземноморие, както и за ефективно справяне със зачестилите напоследък провокации и заплахи в региона. \r\nОсвен това двамата министри обсъдиха перспективите и възможностите, създадени от новото гръцко-американско споразумение за задълбочаване на двустранното сътрудничество в отбранителния  сектор с акцент върху ролята и перспективите за развитие на гръцката отбранителна промишленост и инвестициите на САЩ в инфраструктурата  с цел този проект да бъде от полза и за националната икономика. \r\nПанайотопулос, според съобщението, е обърнал специално внимание на гръцките инициативи за развитие на тристранни форми на регионално сътрудничество в областта на отбраната със страни от района с цел сигурността, стабилността и просперитета в тази част от света. \r\n \r\n  Юлиян Марков", "date": "2019.10.05", "title": "ANA-MPA: Министърът на отбраната на Гърция се срещна с Майк Помпео"}
{"url": "http://www.focus-news.net/news/2019/10/05/2705558/the-independent-nad-100-hilyadi-dushi-protestiraha-za-nezavisimost-na-shotlandiya.html", "text": "Над 100 хиляди души излязоха по улиците на Единбург, за да призоват за независимост на Шотландия, като това беше един от най-големите митинги в града, пише британският вестник  The Independent \r\nСъбитието бе кулминацията на месеци на демонстрации в подкрепа на втори референдум за независимост в големите градове на Шотландия, включително Глазгоу, Абърдийн и Пърт. \r\n\"Успех на всички, които участват в днешния поход в Единбург. Няма да мога да присъствам лично, но ще бъда с вас\", написа първият министър на Шотландия Никола Стърджън по-рано в събота на страницата си в социалната мрежа „Туитър“. „Приятен ден и не се съмнявайте че ще получим независимост.\" \r\nОрганизаторите от кампанията  „Всички под едно знаме“ бяха предвидили поне 100 хиляди души  и по време на шествието заявиха, че броят на участниците е достигнал над 200 хиляди. \r\nМитингът за независимост в Единбург през октомври миналата година, според организаторите е събрал 100 хиляди души, въпреки че полицията в Шотландия тогава говори за 20 хиляди участници. \r\n \r\n  Юлиян Марков", "date": "2019.10.05", "title": "The Independent: Над 100 хиляди души протестираха за независимост на Шотландия"}
{"url": "http://www.focus-news.net/news/2019/10/05/2705551/sport-real-madrid-pobedi-granada-s-42.html", "text": "Футбол: Отборът на Реал Мадрид победи Гранада с 4:2 в мач от осмия кръг на испанската Ла Лига. Головете за „кралския клуб“ отбелязаха Карин Бензема , Еден Азар, Лука Модрич и Хамес Родригес. За гостите точни бяха Дарвин Мачис от дузпа и Домингош Дуарте. След победата Реал Мадрид  заема челното място във временното класиране с 18 точки, като увеличи дистанцията си от Гранада, които са втори с 14 точки. \r\nИзиграха се още два мача от Ла Лига: \r\nЛеганес – Леванте  1:2 \r\nВаленсия – Алавес  2:1   \r\nОт 22:00 часа играят Осасуна- Виляреал.", "date": "2019.10.05", "title": "Спорт: Реал Мадрид победи Гранада с 4:2"}
{"url": "http://www.focus-news.net/news/2019/10/05/2705557/afp-severna-koreya-saobshti-za-proval-na-pregovorite-sas-sasht.html", "text": "Главният преговарящ  на Северна Корея заяви, че преговорите със САЩ в Стокхолм са се провалили, обвинявайки Вашингтон, че не е представил \"нищо на масата за преговори\" по време на срещата, организирана след месеци на застой, предава  AFP . \r\nРазговорите със Стивън Бийгън, специалният пратеник на президента на САЩ Доналд Тръмп, бяха много очаквано възобновяване на диалога след среща в Ханой в края на февруари между Тръмп и севернокорейския лидер Ким Чен-ун, на която не бе постигнат пробив. \r\nСрещата в Стокхолм се проведе след предизвикателния тест на северникорейска балистична ракета, изстреляна вероятно от подводница и паднала в изключителната икономическа зона на Япония. \r\n\"САЩ повишиха очакванията , включително с предложения като гъвкав подход, нови методи и креативни решения, но те много ни разочароваха и заглушиха ентусиазма ни за преговори, като не представиха нищо на масата за преговори\", каза Ким Мьонг-ир. \r\nСитуацията на Корейския полуостров \"се намира на кръстопът между диалог или конфронтация\", каза той. \r\n \r\n  Юлиян Марков", "date": "2019.10.05", "title": "AFP: Северна Корея съобщи за провал на преговорите със САЩ"}
{"url": "http://www.focus-news.net/news/2019/10/05/2705560/the-times-leybaristite-i-torite-si-otivat-liberaldemokratite-sa-badeshteto-na-velikobritaniya.html", "text": "Бавното разпадане на партиите на консерваторите и лейбъристите е основният политически факт на 2019 г. Брекзит е непосредственият детонатор, но основните причини се задълбочават и създават възможност за промяна на политическата картина в страната пише бившия депутат-консерватор Стивън Дорел в британския вестник  The Times  в материал, представен без редакторска намеса. \r\nИ двете големи партии просперираха, защото бяха коалиции; те намираха място за либералите, които спореха за икономическия и социален прогрес, основаващ се на уважението към индивидите и общностите, и ролята на Великобритания в общността на нациите. \r\nТози подход обаче се разпадна. Въпреки че много социалдемократи и либерални консерватори все още инстинктивно предпочитат да аргументират своите позиции в рамките на по-големите партии, има няколко причини, поради които този подход вече не действа. \r\nПърво, няма време. Традиционните партии се ангажират да извършат различни версии на Брекзит, но нито една от тях не може да покаже защо друга версия на Брекзит предлага по-добра сделка за Великобритания от тази, която имаме сега. \r\nВторо, традиционните партии сега презират своите либерални привърженици , а членовете им предпочитат познати идеологически рецитали пред всякакво обвързване с доказателства. Дългогодишните поборници на либералните възгледи просто напускат традиционните партии. \r\nИ накрая, либералните консерватори и социалдемократите трябва да се запитат дали техните традиционни съюзи в рамките на партиите на консерваторите и лейбъристите продължават да бъдат най-ефективното средство за постигане на техните политически цели. \r\nИма алтернатива - да признаят, че те имат повече общо помежду си и с либералдемократите, отколкото с настоящите ръководства на която и да е от двете най-големи партии. \r\nДоказателствата са неизбежни. И двете основни партии са загубили желанието да създадат коалиции на широка основа и сега предпочитат да се оттеглят във дребнавия фракционизъм. По този начин те са загубили правото да говорят за други освен за себе си. Милиони хора чуват така наречените им лидери да говорят и си казват : „Не и от мое име“. \r\nНие обаче омаловажаваме самостоятелните политически традиции на либералдемократите, социалдемократите и либералните консерватори, ако се преструваме, че гласовете в „центъра“ са еднакви. Аргументът за преустройство е различен. Демократичната политика изисква да се изграждат коалиции от хора, чиито възгледи не са идентични, но които споделят политически цели и ангажимент да ги видят превърнати в реалност. \r\nБрекзит е непосредствената илюстрация на проблема. Либералдемократите, либералните консерватори и социалдемократите споделят твърдо убеждение, че интересите на Обединеното кралство се обслужват най-добре, като остане член на ЕС - най-ефективния световен шампион по либерални ценности. Тези ценности, залегнали в договорите на ЕС, не са, както казва Владимир Путин, \"остарели\"; те са основните съставки на успеха на западната цивилизация и либералите трябва да се организират, за да ги защитават, където и когато са заплашени. \r\nПоглед отвъд кризата с Брекзит, показва същото, че нашата демокрация има остра нужда от реформи. Парламентът е загубил способността да говори от името на  избирателите, тъй като не представлява баланса на техните възгледи. Великобритания се нуждае от по-пропорционална система за гласуване, за да гарантира, че изразените в парламента мнения отразяват тези в страната. \r\nВсичко това изисква либералните консерватори и социалдемократите да се откъснат от съответните си партии и да се присъединят към либералдемократите в голямото либерално семейство. Това не е само въпрос на \"присъединяване към либералдемократите\"; като се присъединят, тяхната цел е да разширят кръга на либералдемократите, за да включат колеги либерали от различен произход, всички от които са поели ангажимент да извършат реформата на нашата политика, която е от толкова спешна необходимост. \r\nСъвременната партийна система е оформена от политически катаклизми. Нашето общество е в средата на подобна политическа криза и съвременните наследници на тези либерални традиции сега се оказват приковани към динозаври, които вече не са жизнеспособни. \r\nВреме е те да разбият оковите си и да се присъединят към либералдемократите, за да издигнат ефективен глас за модерна, либерална Великобритания. Точно това направих аз. \r\n \r\n  Юлиян Марков", "date": "2019.10.05", "title": "The Times: Лейбъристите и торите си отиват, либералдемократите са бъдещето на Великобритания"}
{"url": "http://www.focus-news.net/news/2019/10/05/2705559/the-guardian-shest-divi-slona-zaginaha-v-opita-da-se-spasyat-edin-drug-vav-vodopad.html", "text": "Шест диви слона са загинали, докато са се опитвали да се спасят един друг, след като са попаднали във водопад в националния парк Хао Яй в Тайланд, пише британският вестник  The Guardian \r\nДруги два са били спасени по време на инцидента в събота при водопада Хеу Нарок в североизточната част на страната, съобщиха служители на парка. \r\nBBC съобщи, че инцидентът е станал, след като бебе-слон се е подхлъзнало във водопада. Между мъртвите слонове е имало и тригодишно слонче. \r\nМинистърът на националните ресурси и околната среда заяви пред Reuters: „Това беше инцидент. Често сме виждали това да се случва.\" \r\nВ парка има около 300 диви слона. Той е дом на различни диви животни, включително мечки и гибони и е популярна туристическа дестинация. \r\n \r\n  Юлиян Марков", "date": "2019.10.05", "title": "The Guardian: Шест диви слона загинаха в опита да се спасят един друг във водопад"}
{"url": "http://www.focus-news.net/news/2019/10/05/2705561/sport-v-mach-s-chetiri-cherveni-kartona-milan-pobedi-dzhenoa-kato-gost-s-21.html", "text": "Футбол: В мач с три червени картона Милан победи Дженоя като гост с 2:1 в среща от седмия кръг на италианската Серия “А“. Домакините от Дженоа откриха резултата с гол на Шьоне в 41-ата минута. В края на полувремето бе изгонен Сапонара и домакините започнаха във втората част с човек по-малко. В 52-ата минута Тео Ернандес от отбора на гостите изравни резултат, а в 56-ата минута за игра с ръка бе изгонен и Бираски  и Дженоа останаха с девет души, а Кеси от Милан превърна отсъдената дузпа в гол и оформи крайния резултат. В 79-ата минута Калабрия от отбора на гостите бе изгонен за втори жълт картон. Домакините пропуснаха дузпа в добавеното време, а накрая бе изгонен Кастийехо  от Милан. \r\nИзиграха се още два мача от Серия „А“: \r\nСПАЛ – Парма  1:0 \r\nВерона – Сампдория  2:0", "date": "2019.10.05", "title": "Спорт: В мач с четири червени картона Милан победи Дженоа като гост с 2:1"}
{"url": "http://www.focus-news.net/news/2019/10/05/2705553/kathimerini-mayk-pompeo-osadi-turskite-sondazhi-i-podpisa-vazhno-otbranitelno-sporazumenie-obzor.html", "text": "Държавният секретар на САЩ по време на своето посещение в Атина подписа разширено споразумение за отбрана с Гърция и подкрепи позицията на Гърция срещу продължаващите провокации на Турция в Източното Средиземноморие, описвайки незаконните сондажни дейности в изключителната икономическа зона (ИИЗ) на Кипър като  „неприемливи,\"обобщава електронното издание на гръцкия вестник  Kathimerini . \r\n„Казахме на турците, че незаконното сондиране е неприемливо и ще продължим да предприемаме дипломатически действия, за да сме сигурни, че както правим винаги, щe гарантираме, че се осъществява само законна дейност“, каза Помпео по време на съвместна пресконференция с гръцкия външен министър Никос Дендиас. \r\n„Искаме да гарантираме, че (приетите от международната общност) правила уреждат  проучвателните дейности за енергийните ресурси на Средиземно море и никоя държава не може да държи Европа като заложник“, добави той. \r\nПо-рано в събота гръцкият премиер Кириакос Мицотакис също помоли Помпео за подкрепа в отношенията с Турция, като отбеляза, че последните стъпки на Анкара в региона са „грубо нарушение на суверенните права на Кипър“. \r\nДендиас и Помпео подписаха протокол за изменение на Споразумението за взаимно сътрудничество в областта на отбраната между двете страни, което се отнася до използването на база Суда (на остров Крит) и въздушните бази Стефановикеио и Лариса в Централна Гърция и пристанището  Александруполис. И двамата министри подчертаха важността на Споразумението за насърчаване на стабилността в региона, докато Помпео посочи, че тя не е свързана с дейностите на Турция. \r\nДендиас, който също осъди активността на Турция в изключителната икономическа зона на Кипър, заяви, че гръцко-американските отношения са в „исторически висока точка“. \r\n„Стратегическото надграждане на нашето сътрудничество със САЩ е гаранция за сигурността и източник на стабилност, растеж и просперитет“, каза той, като обяви началото на „нова ера“ в отношенията. \r\nВ реч по-късно в събота в Културния център на Фондация „Ставрос Ниархос“ Помпео заяви, че гръцката демокрация се е оказала „изключително устойчива“ и изрази надежда икономиката на страната да се съвземе бързо. \r\nКато похвали страната за намаляване на бюрокрацията, за подпомагане на чуждестранния бизнес, Помпео също изрази опасения относно китайските инвестиции в Гърция, като заяви, че има доверие в гръцкото правителство да знае кога и дали да приеме китайски инвестиции. \r\nСлед речта си в Културния център на фондацията „Ставрос Ниархос“, Помпео също защити подхода на администрацията на Тръмп към Украйна, който е в центъра на разследването за импийчмънт. Попитан за разследването, Помпео го определи като „глупава игра на гоненица“, която „не е полезна“. \r\nМитинг в центъра на Атина от подкрепяния от Комунистическата партия профсъюз “ПАМЕ“, който се противопоставяше на използването на бази в Гърция от американските войски беше белязан от изолирано насилие от страна на демонстранти, изгорили американско знаме и хвърлили боя върху статуята на покойния президент Хари Труман в близост до центъра на града. \r\n \r\n  Юлиян Марков", "date": "2019.10.05", "title": "Kathimerini: Майк Помпео осъди турските сондажи и подписа важно отбранително споразумение (Обзор)"}
