{"url": "http://www.focus-news.net/news/2018/10/09/2576417/do-kraya-na-godinata-shte-zapochne-da-deystva-tsentar-za-vremenno-nastanyavane-v-kyustendil.html", "text": "До края на годината ще започне да действа Център за временно настаняване в Кюстендил. Това каза за  Радио „Фокус” – Кюстендил  Радмила Рангелова, зам.-кмет на Община Кюстендил с ресор „Социални дейности и проекти”. По думите ѝ за първи път в рамките на Община Кюстендил ще заработи подобен център, който ще се издържа от общинския бюджет. Той ще се намира в близкото до Кюстендил село Лозно. Центърът ще има капацитет от 20 души. В него ще работи персонал от 10 души. Той ще осигури място за живеене на бездомни лица за срок не повече от 3 месеца, в рамките на календарната година, който при необходимост може да се увеличи на 6 месеца. Предвижда се чрез новата социална услуга да се съдейства на потребителите да се включват в курсове за квалификация и преквалификация, за намиране на работа, както и за социална адаптация. \r\nВенцеслав ИЛЧЕВ", "date": "2018.10.09", "title": "До края на годината ще започне да действа Център за временно настаняване в Кюстендил"}
{"url": "http://www.focus-news.net/news/2018/10/09/2576420/pazardzhik-v-grada-shte-se-otbelezhi-svetovniyat-den-na-psihichnoto-zdrave-pod-mototo-mladite-hora-i-psihichnoto-zdrave-v-promenyashtiya-se-svyat-na-10-oktomvri.html", "text": "Под мотото „Младите хора и психичното здраве в променящия се свят“  ще премине Световният ден на психичното здраве – 2018 г., който ще се проведе на 10 октомври, съобщиха за  Радио „Фокус“-Пазарджик  от пресцентъра на РЗИ-Пазарджик. Денят се отбелязва от 1992 г. с решение на Световната федерация по психично здраве и с подкрепата на Световната здравна организация. Според статистика на Световната здравна организация, половината от психичните заболявания се проявяват до 14-ата година, а по-голяма част от тях не се откриват и лекуват навреме. Депресията е третата водеща причина за заболеваемост сред юношите, а за хората на възраст 15-29 години самоубийството е втората водеща причина за смърт. Злоупотребата с алкохол и наркотици от юношите е голям проблем и може да доведе до рисково поведение, като небезопасен секс или опасно шофиране. Някои психични заболявания водят до хранителни нарушения, криещи опасност за здравето.  Понастоящем все повече се признава необходимостта от подпомагане на младите хора за изграждане за способности и умения за преодоляване на съвременните житейски трудности и предизвикателства и подобряване на  психичното им здраве. За психичното здраве от особена важност е превенцията, която започва с откриването на ранните симптоми на психичните заболявания. Родителите и учителите могат да помогнат в този процес, като  се информират за най-разпространените психични заболявания и техните симптоми. Психологическа подкрепа може да бъде осигурена на всички нива в общността – семейство, училище, интернет среда, медии.", "date": "2018.10.09", "title": "Пазарджик: В града ще се отбележи Световният ден на психичното здраве под мотото „Младите хора и психичното здраве в променящия се свят“ на 10 октомври"}
{"url": "http://www.focus-news.net/news/2018/10/09/2576418/lyubka-georgieva-kt-podkrepa-kt-podkrepa-i-sds-shte-rabotyat-zaedno-po-obyavenata-ot-partiyata-tsel-za-evropeyski-dohodi-na-grazhdanite.html", "text": "КТ „Подкрепа“ и СДС ще работят заедно по обявената от партията цел за европейски доходи на гражданите. Това каза в предаването „Това е България“ на  Радио „Фокус“  конфедераления секретар на синдиката Любка Георгиева след срещата на ръководствата на партията и Конфедерация на труда „Подкрепа“. Тя добави, че СДС и „Подкрепа“ могат да намерят допирни точки. \r\n„Ние сме в началото на тези разговори. Предстои да си разменяме мнения, да участваме в съвместни мероприятия, където ще се изчисти тази идея. Синдикатите по генезис са ляво ориентирани, но все пак синдикат „Подкрепа“ не е създаден като такъв. Независимо от чисто синдикалната ни принадлежност, ние сме по-скоро десен синдикат и не желаем да бъдем вкарвани в лявото пространство. Таке че, по този начин безспорно бихме могли да намерим допирни точки със Съюза на демократичните сили.“ \r\nЛюбка Георгиева изрази надежда, че срещата между СДС и КТ „Подкрепа“ е начало на затопляне на отношенията.", "date": "2018.10.09", "title": "Любка Георгиева, КТ „Подкрепа“: КТ „Подкрепа“ и СДС ще работят заедно по обявената от партията цел за европейски доходи на гражданите"}
{"url": "http://www.focus-news.net/news/2018/10/09/2576414/futbol-ludogorets-osvobodi-i-tehnicheskiya-si-direktor.html", "text": "Футбол: Дългогодишният спортен директор на ПФК Лудогорец Методи Томанов беше освободен от поста с решение на Управителния съвет на клуба. Очаква се в близките дни ръководството на Лудогорец да направи структурни и организационни промени и да обяви кой ще заеме овакантената позиция. Припомняме, че и старши треньорът на Лудогорец  бе освободен днес по негова молба. Томанов е е на работа в клуба от 2011 година.", "date": "2018.10.09", "title": "Футбол: Лудогорец освободи и техническия си директор"}
{"url": "http://www.focus-news.net/news/2018/10/09/2576415/sofiya-obshtinski-savetnitsi-iskat-mesten-referendum-za-izgrazhdaneto-na-instalatsiyata-za-rdfotpadatsi-obzor.html", "text": "За провеждане на местен референдум за изграждане на инсталация за горене на RDF в София, настояват съветници от опозицията в Столичния общинския съвет. Докладът е подписан от 15 общински съветници от 4 групи в СОС - БСП и представители на Група 5, „Сердика” и ДСБ от Реформаторски блок и вече е входиран в деловодството на местния парламент.  \r\nВъпросите за бъдещия референдум са три:  1. Съгласни ли сте Столична община да изразходва 157 млн. евро, от които 67 млн. евро са заем, за изграждане на инсталация за изгаряне на RDF отпадъци? 2. Съгласни ли сте инсталацията да се построи в центъра на София, район „Сердика“ на територията на ТЕЦ-София? 3.Сългасни ли сте инсталацията да бъде изградена в местността за третиране на отпадъци „Садината“ до село Яна“?  .  \r\nПрез месец май тази година Столичният общински съвет разгледа проект за изграждане на инсталацията за RDF–отпадъци на територията на „Топлофикация“, в центъра на София. Тогава 35 от общинските съветници гласуваха „за“, 16 - „против“, а 6 се въздържаха.  \r\n„Основният дебат в Столичния общински съвет беше именно за мястото на изграждане на инсталацията за горене на RDF. Тогава с много „крехко“ мнозинство беше избрано да бъде на територията на ТЕЦ „София“, припомни лидерът на ГС на БСП – София Калоян Паргов. Той припомни, че позицията на БСП е инсталацията за изгаряне на отпадъците да бъде изградена на площадката на завода в местността „Садината“. „Така ще бъдат спестени разходи за транспорт, няма да бъде допълнително замърсяван въздухът в столицата. Все пак „ТЕЦ „София“ се намира в централната градска част и евентуално замърсяване от него ще се отрази на качеството на живот на над 200 000 души, които живеят в кварталите и селата наоколо. Нека не забравяме, че в последните статистически доклади за продължителността на живота, данните показаха, че ние живеем с 2,5 години по-малко заради замърсения въздух в града ни. А според експерти, местността „Садината“ е много подходяща за изграждане на подобна инсталация, тъй като въздушните маси се движат от запад на изток и вероятността запрашаването да се върне в София е нищожна. Не случайно точно на това място преди години е бил построен и заводът „Кремиковци“, уточни той. Паргов коментира, че въпросът за местния референдум за изграждане на инсталация за изгаряне на RDF-отпадъци е прекалено важен, за да си позволяват управляващите в Столична община да се подиграват с него. По думите му срокът за гласуване на Сесия на СОС на подобен доклад е един месец, за да може всички съветници да прочетат доклада, да се запознаят и да осмислят мотивите, за да вземат решение дали да го подкрепят или – не. \r\nСпоред зам.-председателя на групата на БСП в Столичния общински съвет  Милка Христова  трябва да се вземе под внимание това, че  за изграждането на проекта са необходими близо 160 млн. евро, чийто бенефициент е Столична община и ще се изпащат от общинското дружество „Топлофикация“. Според нея това би затруднило дружеството, защото то и в момента има задължения в размери на 800 млн. лв.  \r\nВажно е да бъдат изследвани всички алтернативи на завода за RDF отпадъци, обясни съпредседателят на \"Политическа група 5\" Симеон Славчев, който е и един от вносителите на доклада. \r\nСпоред председателя на общинските съветници от ГЕРБ Малина Едрева с искането за провеждането на местен референдум опозицията цели провал на проекта за изграждане на инсталация за горене на RDF. Председателят на Комисията по околна среда към Столичния общински съвет и общински съветник от ГЕРБ  Лорита Радева , каза че няма логично обяснение в това действие от страна на неговите вносители. Тя обясни, че инсталацията е изградена до първите две фази, които са 84% изпълнени с безвъзмездно финансиране от европейски средства. Тя посочи също, че когато са се вземали решения за това дали да се строи инсталацията общинските съветници, които днес не са съгласни и искат провеждане на референдум, са подкрепяли проекта.  \r\nПредседателят на Комисията по икономика към Столичния общински съвет и общински съветник от ГЕРБ  Николай Стойнев  каза, че изграждането на инсталацията за горене на RDF отпадъци в София ще намали с 10% разходите за природен газ. По думите му икономиката от изграждането на този проект ще бъде годишно между 12 млн.- 18 млн. евро. Според него това ново съоръжение изпълнява икономическа и екологична ефективност, а фините прахови частици ще намалеят сумарно с 9.6%.  \r\nПредседателят на Столичния общински съвет  Елен Герджиков  каза, че не вижда нищо ново в доводите за провеждане на референдум. „Тази дискусия започна преди 7-8 години. И има поредица от решения на СОС в предишните мандати, както и в този в подкрепа на целия проект за преработка на отпадъци. Донякъде разбирам колегите от Група 5, за които това е първи мандат – те не са участвали в предишни дискусии, но колегите от БСП и ДСБ са участвали и подкрепяли проекта под различни форми“, изтъкна той.  Герджиков обясни, че не вижда логика в това да подкрепяш развитието на един проект и когато се стигне до изпълнението на финална фаза, да го обявиш за несъстоятелен и да се опиташ да го провалиш.  \r\nКметът на София  Йорданка Фандъкова  също изказа своята позиция спрямо желанието на общинските съветници за провеждане на местен референдум. Тя смята, че това искане е лицемерно и смята, че няма смисъл в него. Според нея в последните седмици е започнала предизборната кампания и атака да се обезсмисля и принизява всяко нещо, което се е направило за града.  \r\nПо-рано през деня, в сградата беше представено проучване за домакинствата, които използват твърдо гориво на територията на Столична община. Данните от него посочват, че домакинствата, които използват твърдо битово отопление в общината са 55 000, като от тях 51 572 са посочени като приоритетни за замяна на отоплителните им уреди с по-екологични такива. „Осредненият профил“ на тези домакинства показва, че обитават помещения от около 96 кв. м и декларират доход по около 500 лв./човек от домакинството. Най-често те живеят в тухлени сгради (67%) до 3 етажа (57%), построени преди 2000 г. (84%). Повече от половината от жилищата не са топлоизолирни (57%). \r\nНай-засегнатите райони в София са „Сердика“, „Красна поляна“ и „Връбница“.  Решение на проблема със завишените стойности на ФПЧ според енергийната агенция е предлагането на високотехнологична и екологична технология, която да даде възможност за практични и екологични уреди за отопление, близки на потребителя \r\nСред основните фактори, които биха мотивирали домакинствата да заменят отоплителните си уреди с по-екологични, са по-ниските месечни разходи, които ще дават за отопление, по-голямата ефективност на самото отопление и по-малкото замърсяване. Сред най-предпочитаните алтернативи са отопление на природен газ, топлофикация, пелети и климатик.  \r\nДанните от проучването ще послужат на екипа на Столична община за предприемане на бъдещи политики за намаляване на емисиите от твърдо битово горене, както и при подготовката  на проекти за подмяна на отоплителните инсталации на домакинствата, включително и по ОПОС. \r\nДаяна ДЮЛГЕРОВА", "date": "2018.10.09", "title": "София: Общински съветници искат местен референдум за изграждането на инсталацията за RDF–отпадъци (ОБЗОР)"}
{"url": "http://www.focus-news.net/news/2018/10/09/2576423/pazardzhik-shte-otbelezhi-svetovniya-den-na-psihichnoto-zdrave-pod-mototo-mladite-hora-i-psihichnoto-zdrave-v-promenyashtiya-se-svyat.html", "text": "Под мотото „Младите хора и психичното здраве в променящия се свят“ ще премине в Пазарджик Световният ден на психичното здраве 10 октомври, съобщиха за  Радио „Фокус“-Пазарджик  от РЗИ-Пазарджик. Денят се отбелязва от 1992 г. с решение на Световната федерация по психично здраве и с подкрепата на Световната здравна организация. Според статистика на Световната здравна организация, половината от психичните заболявания се проявяват до 14-ата година като по-голяма част от тях не се откриват и лекуват навреме. Депресията е третата водеща причина за заболеваемост сред юношите, а за хората на възраст 15-29 години самоубийството е втората водеща причина за смърт. Злоупотребата с алкохол и наркотици от юношите е голям проблем и може да доведе до рисково поведение като небезопасен секс или опасно шофиране. Някои психични заболявания водят до хранителни нарушения, криещи опасност за здравето. Понастоящем все повече се признава необходимостта от подпомагане на младите хора за изграждане за способности и умения за преодоляване на съвременните житейски трудности и предизвикателства и подобряване на  психичното им здраве. За психичното здраве от особена важност е превенцията, която започва с откриването на ранните симптоми на психичните заболявания. Родителите и учителите могат да помогнат в този процес, като  се информират за най-разпространените психични заболявания и техните симптоми. Психологическа подкрепа може да бъде осигурена на всички нива в общността – семейство, училище, интернет среда, медии.", "date": "2018.10.09", "title": "Пазарджик ще отбележи Световния ден на психичното здраве под мотото „Младите хора и психичното здраве в променящия се свят“"}
{"url": "http://www.focus-news.net/news/2018/10/09/2576424/nezavisen-makedoniya-sutrinta-sa-stanali-tezhki-verizhni-katastrofi-na-magistralata-nish-belgrad.html", "text": "Сутринта са  станали  тежки верижни катастрофи на магистралата Ниш – Белград, съобщава македонското електронно издание   “Независен“ . \r\nКатастрофата е станала в близост до Ягодина и в двете платна  на магистралата.  В произшествиета са участвали общо 34 автомобила, като седем души са загинали, между които двама македонски граждани, а останалите са сръбски граждани. Повече от 30 души са ранени. Според сръбските медии причина за тежката катастрофа е гъста мъгла.   Юлиян Марков", "date": "2018.10.09", "title": "„Независен“ (Македония): Сутринта са  станали  тежки верижни катастрофи на магистралата Ниш – Белград"}
{"url": "http://www.focus-news.net/news/2018/10/09/2576425/radmila-rangelova-obshtina-kyustendil-usluga-domashen-sotsialen-patronazh-e-shiroko-populyarna-na-teritoriyata-na-obshtinata.html", "text": "Услуга „Домашен социален патронаж” е широко популярна на територията на Община Кюстендил. Това каза пред  Радио „Фокус” – Кюстендил  Радмила Рангелова, зам.-кмет на Община Кюстендил с ресор „Социални дейности и проекти”. По думите ѝ услугата обхваща над 41 населени места в общината. Към момента броят на потребителите е 370 души. Услугата е включена като дейност към Комплекса за социални услуги, а финансирането е от общинския бюджет. „Потребителите на услугата заплащат само реалната издръжка за разходите по приготвянето на храната, разпределено пропорционално на броя на самите потребители. Услугата е мобилна, тя обхваща не само града, но и малките населени места. Предоставят се храна, комунално-битови услуги, помощ в домакинството и мерки за комплексен подход в социалната работа”, каза Радмила Рангелова. По думите ѝ това е една от важните социални услуги на територията на Община Кюстендил, във връзка с предотвратяване потребността от настаняване на възрастни хора в институции или в други услуги от резидентен тип, създавани на територията на цялата страна. \r\nВенцеслав ИЛЧЕВ", "date": "2018.10.09", "title": "Радмила Рангелова, Община Кюстендил: Услуга „Домашен социален патронаж” е широко популярна на територията на общината"}
{"url": "http://www.focus-news.net/news/2018/10/09/2576427/dobrich-v-darzhavno-lovno-stopanstvo-tervel-zasazhdat-s-gledichiya-53-dka.html", "text": "В Държавно ловно стопанство (ДЛС) „Тервел” засаждат с гледичия 53 дка. Това съобщи Мина Павлова, специалист „Връзки с обществеността“ в Североизточно държавно предприятие - Шумен, предаде кореспондентът на  Радио „Фокус” – Варна . Есенното залесяване на територията на ДЛС „Тервел” ще обхване 53 дка.  \r\nНовите гори ще бъдат в землището на село Жегларци. Площите ще бъдат залесени с гледичия. На други 23 дка ще се извърши попълване на култури, а дейностите за подпомагане естественото възобновяване на устойчивите местни видове ще обхванат общо 300 дка до края на годината. Мерки за отглеждането на младите насаждения, така че техният растеж да не бъде възпрепятстван от заглушаваща растителност, са предприети за площ от близо 700 дка. Лесовъдските мероприятия вече са приключили на територията на над 450 дка нови гори. От началото на годината в стопанството са обособени 5 км минерализовани ивици, необходими за бързото овладяване на евентуални горски пожари. \r\nЖулиета НИКОЛОВА", "date": "2018.10.09", "title": "Добрич: В Държавно ловно стопанство „Тервел” засаждат с гледичия 53 дка"}
{"url": "http://www.focus-news.net/news/2018/10/09/2576426/rumen-petkov-abv-partiyata-shte-vleze-v-kampaniyata-za-izborite-za-evropeyski-parlament-s-tri-yasni-poslaniya.html", "text": "ПП АБВ ще влезе в кампанията за изборите за Европейски парламент с три ясни послания. Това каза за  Радио „Фокус“  председателят на АБВ Румен Петков. „Първото от тези послания гласи „не“ на двойните стандарти“, съобщи Петков. Според него не може „Северен поток“ за Германия да е икономика, а българите да купуват руска газ от Турция. По думите му второто послание на партията е свързано с желанието за обединена Европа – със силни държави, със своите национална идентичност и история. „Третото послание се осланя на взаимоотношения на равноправна основа“, поясни лидерът на АБВ. „Ние трябва да престанем да се усещаме като маша в нечии ръце и постоянно да се замеряме с кухи и измислени новини. Постоянно някой измисля нещо и всява напрежение между Европа и Русия, от което губим и ние, европейците, губи и Русия. Не губи Путин, губи руската икономика, не губят ръководителите в европейските институции. КНСБ преди две години извади драматична статистика само за загубите ни в селското стопанство. А ние не си ли даваме сметка, че след като през 1990 година направихме глупостта да излезем от руските пазари, съсипвайки нашето земеделие, днес, като излизаме от руските пазари за втори път, вероятно няма да се върнем за трети“, коментира Румен Петков. Той добави, че нещата, за които АБВ ще се бори, са в интерес не само на България, но и на Европа. „Колкото по-рано Европа разбере, че трябва да отстоява собствените си интереси, без да обслужва чужди потребности – най-вече политически, обстановката на Стария континент ще остане напрегната“, каза още Петков.", "date": "2018.10.09", "title": "Румен Петков, АБВ: Партията ще влезе в кампанията за изборите за Европейски парламент с три ясни послания"}
{"url": "http://www.focus-news.net/news/2018/10/09/2576026/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американското списание  The American Conservative  коментира бъдещото македонско членство в Алианса в статия под заглавие „НАТО приема в редиците си още едно военно джудже“.  \r\nПо време на Студената война НАТО означаваше нещо. Съветският съюз беше тоталитарен хищник, западноевропейците бяха изтощени, а Вашингтон не искаше да се изправи срещу една доминирана от Москва Евразия. \r\nДнес трансатлантическият съюз е фарс. По-рано тази година НАТО покани малката балканска страна Македония да се присъедини в редиците му. След това с нетърпение се очакваха резултатите от референдума за промяна на името. Положителният отговор на гражданите щеше да позволи на Алианса да увеличи колективните си сили с поразителни 8 000 души и 31 танка. \r\nВ продължение на четвърт век, Гърция и Македония, бяха в хватка за използването на името, което гърците категорично пазят като свое. Длъжностни лица в Атина намекнаха, че техният малък съсед отправя агресивни послания и се надява да съживи античната македонска империя на Александър Велики. С огромните си легиони новосъздадената нация би могла да се надигне и да завладее Солун, може би дори и Атина. \r\nТова са един вид националистически глупости, които би трябвало да накарат всяко нормално човешко същество да се смее с глас.  \r\nВместо това обаче спорът бързо доби кризисни пропорции. По-важното е, че Атина блокира членството на страната със спорното име в международни институции като Европейския съюз и НАТО. По този начин, по невнимание, Америка е била благосклонна, като е попречила на разширяването на НАТО с още един излишен съюз. От година на година обаче все повече американски и европейски дипломати се заеха с опити да разрешат спора. \r\nТака Атина и Скопие най-сетне постигнаха споразумение. След години на гневни аргументи и западно посредничество, Македония ще бъде наречена Република Северна Македония. Очевидно духовете на Александър се разбуждат. Ако бъде одобрен, пактът ще доведе до влизането на Македония в НАТО и евентуално присъединяване към ЕС. Всеки компромис обаче е твърде голям за някои националисти, а предложението подтикна гнева и в двете страни. \r\n***  Главният икономически съветник на американския президент Доналд Тръмп, Лари Кудлоу заяви в интервю, че САЩ трябва да се фокусират повече върху своя енергиен сектор като средство за противопоставяне на Русия, пише американското електронно издание  The Hill . \r\n„Ние сме доминиращата енергийна сила. До няколко години ще произвеждаме 15 милиона барела петрол на ден. Вече задминаваме саудитците. Задминаваме и Русия“, заяви Кудлоу. \r\n„Имаме толкова много природен газ в Пермския басейн, че (хората там) не знаят какво да правят с него. Те го горят, защото не могат да го използват“, продължи той, визирайки нефтеното находище между Западен Тексас и Югоизточно Ню Мексико. \r\n„Така че какво означава това? Означава, че трябва да имаме инфраструктура за тръбопроводи, на запад, на изток и обратно. Трябва да изнасяме това на североизток, да го изнасяме към Европа и да се противопоставим на хегемонията на Русия върху природния газ и втечнения природен газ“, заяви Кудлоу. „Това е постижимо. Трябва наистина да се фокусираме върху енергийния сектор. По-голямата част от това може да се направи от частния сектор“. \r\n***  Военната помощ на САЩ за Израел в размер на 38 млрд. долара още повече вдъхновява ционистките окупатори за масови убийства. За тези средства, които биха били достатъчни са огромна армия, може да бъдат придобити 450 изтребители F-35 или девет хиляди танка. Държавният глава на САЩ Доналд Тръмп, който посвети себе си на изпълнението на проекта за „Велик Израел“, направи втора важна крачка в тази посока след решението да премести американското посолство от Тел Авив в Ерусалим, коментират в редакцията на турския ежедневник  Yeni Safak .  Агенция „Фокус“ представя превод на материала с уточнението, че оценката на цитираната медия не е отражение на позицията на нашата редакция. \r\nОт момента, в който Доналд Тръмп стана президент на САЩ, сътрудничеството между евангелистите и ционистите прерасна в съюз. Най-голямата подкрепа израелският министър-председател Бенямин Нетаняху получи тъкмо от Белия дом.  \r\nРешението на САЩ да окажат военна помощ на окупатора Израел в размер на 38 млрд. долара бе коментирано по цял свят като „бюджетна война“. Съгласно решението, което бе прието при Барак Обама и по-късно – подкрепено от администрацията на Доналд Тръмп, американското ръководство ще окаже финансова подкрепа на Израел в периода 2019-2028 г. Коментирайки споразумението между Вашингтон и Тел Авив, Държавният департамент на САЩ заяви: „Израел е ценен и опитен приятел на САЩ. САЩ подкрепят безусловно правото на Израел да се защитава от потенциални врагове“. Освен че решението на Вашингтон да отпусне най-голямата сума за Израел от времето на Втората световна война и открива възможност за ционистите да извършват нови масови убийства, то има също така характер на открита поддръжка на атаките срещу страните от региона.  \r\nС този бюджет, който ще постави основата на т.нар. Велик Израел, Тел Авив може да закупи нови системи за противовъздушна отбрана на далечни разстояния, балистични ракети и бойни самолети. За 38 млрд. долара, предоставени на Израел, който е 40 пъти по-малък от Турция, може да се купят десетки системи за противовъздушна отбрана, балистични ракети, около 450 изтребители F-35, девет хиляди танка, десетки хиляди снаряди с различни калибри… Последният ход на Вашингтон, който след обявяването на Ерусалим за столица на Израел се опитва да легитимира ционистката окупация на първата кибла на исляма, се възприема като „открито предизвикателство\" към страните от региона, включително Турция. За Източното Средиземноморие... \r\nВоенните източници, коментиращи решението за оказване на такова съдействие като стъпка към прилагането на пътната карта, планиранa да гарантира, че Ирак и подземните ресурси на Сирия достигат до морето през Израел, отбелязват: „САЩ са готови да правят всякакви жертви, за да поставят крайъгълните камъни на Велики Израел. Те укрепват Израел от финансова и военна гледна точка. Една от целите за предоставяне на материална помощ в такава степен е да превърнат Израел в страна, която контролира енергийните ресурси на Източното Средиземноморие\". С такъв бюджет, с който може да бъде създадена огромна армия, Израел ще може да финансира терористични организации. Сред предположенията се изразява мнението, че огромните финансови ресурси, предоставени на Израел, може да идват от Саудитска Арабия. Безусловна подкрепа \r\nПомощ в размер на 38 млрд. долара в областта на „сигурността\" привлича вниманието, включително и върху новата програма на Израел във връзка с нарастващата активност на Иран и Русия в региона. Заради действията на Израел руски разузнавателен самолет падна във водите на Средиземно море, след което Русия изпрати в района на Латакив С-300, по-модерна версия на системите за противовъздушна отбрана С-200, разположени в Сирия. В отговор на този ход Тел Авив атакува Москва: „Нашата операция в Сирия ще продължи\". САЩ безрезервно подкрепят израелските атаки срещу ирански и руски съоръжения в Сирия. Според Конгреса на САЩ сумата на помощта, която досега е била прехвърлена на Израел, надвишава 130 млрд. долара. За първи път между двете страни бе сключено споразумение за предоставяне на пакет от помощи в рамките на десет години по време на президента Джордж У. Буш. Това споразумение в размер на 30 млрд. долара обхваща периода 2009-2018 г. Наследникът на Буш, Обама направи друго подобно споразумение с Израел през 2016 г., когато бе подписан меморандум за разбирателство за оказване на помощ за сигурността в продължение на десет години, от 2019 до 2028 г. Администрацията на Тръмп обяви, че меморандумът, т.е. споразумението за предоставяне на финансова подкрепа на Израел, ще продължи да се изпълнява. \r\n***  Мирният план на Белия дом за Близкия изток няма да включва предложението за конфедерация между Палестинската автономия и Йордания, разкри високопоставен представител на администрацията във Вашингтон пред израелския вестник  The Jerusalem Post . \r\nПрез лятото президентът на Палестинската автономия Махмуд Абас заяви, че е привлякъл американския екип с идеята и предложи тя да е в основата на мирния план на Вашингтон. Но източниците на изданието твърдяр, че администрацията на президента Донадл Тръмп дори не е обмисляла предложението.  \r\nМиналия месец Доналд Тръмп използва трибуната на ООН, за да обяви, че ще подкрепи двустранно решение на историческия конфликт. Той увери, че мирният процес в Близкия изток остава приоритет за неговата администрация. \r\nРаботният екип, съставен от Джаред Къшнър, зет на президента; Джейсън Грийнблат, негов специален представител за международни преговори; и Дейвид Фрийдман, посланик на САЩ в Израел, финализира икономическите компоненти на мирния план и се очаква той да бъде представен до края на годината. \r\n***", "date": "2018.10.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/09/2576428/futbol-noviyat-starshi-trenyor-na-lugogorets-antoni-zdravkov-napuska-mladezhkiya-natsionalen-otbor.html", "text": "Футбол: Новият старши треньор на Лугогорец Антони Здравков напуска младежкия национален отбор. Договорът на Здравков с БФС изтича в края на месеца. Той за последно ще води младежкия национален отбор на България в предстоящите европейски квалификации със Словения и Люксембург, след което ще се съсредоточи върху работата си в Лудогорец. \r\nДосегашният страши треньор Пауло Аутуори  подаде оставка и за последно ще ръководи отбора срещу Левски на Лудогорец арена на 20 октомври", "date": "2018.10.09", "title": "Футбол: Новият старши треньор на Лугогорец Антони Здравков напуска младежкия национален отбор"}
{"url": "http://www.focus-news.net/news/2018/10/09/2576027/predstoyashti-sabitiya-v-stranata-za-9-oktomvri-agentsiya-fokus.html", "text": "*** \r\nОт 10.00 часа в зала „Триадица“ на резиденция „Бояна“ президентът Румен Радев ще открие кръгла маса на тема „Неравенства и бедност в България“.  \r\n*** \r\nОт 11.00 часа в Заседателна зала на Общински съвет - Видин заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.30 часа заместник-министър Николова ще вземе участие и в среща на тема „Визия за развитие на област Видин до 2030 г.“, организирана от кмета на Община Видин инж. Огнян Ценков. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа в Централния военен клуб  ще се проведе конференция с международно участие на тема: „Единно европейско въздушно пространство“- 2018. \r\n*** \r\nОт 09.30 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 11-и състав на Софийски градски съд ще заседава по делото срещу срещу Христо Петров бивш управител на „Фонд научни изследвания“, на когото  е повдигнато обвинение в умишлена безстопанственост. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Даниел Б., Страхил Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в клуб „Перото” в НДК ще бъде представена детската книга „Нови приказки за нашите деца“. \r\n*** \r\nОт 10.00 часа в сградата на КЕВР на бул. \"Княз Дондуков\" 8-10, ет. 4 ще се проведе обществено обсъждане на План за развитие на електропреносната мрежа на България за периода 2018-2027 г. на \"Електроенергиен системен оператор\" ЕАД. \r\n*** \r\nОт 10.30 часа  в сградата на КЕВР на бул. „Княз Дондуков“ 8-10, ет. 4 ще се проведе обществено обсъждане на проект на решение относно изменение на цените на електрическата енергия във връзка с изменение на цените на природния газ от 01.10.2018 г. \r\n*** \r\nОт 10.30 часа 3-ти състав на Специализирания наказателен съд ще заседава по делото срещу Габриел Б., Георги М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в „+Това“ на ул. Марин Дринов № 30 ще се проведе пресконференция, на която ще бъдат представени данните от национално представително проучване за употребата на телесно наказание (шамари, удряне, пляскане, бой с пръчка и др.) над деца в България, както и на други форми на вербално и емоционално насилие и унижаващи практики. Проучването е проведено от Агенция „Ноема“ по поръчка на Национална мрежа за децата. \r\n*** \r\nОт 11.00 часа в Национален пресклуб БТА Синдикат „Защита“ ще обяви готовността за национални протестни действия заради неадекватната подоходна политика на правителството и необоснования скок на цените. \r\n*** \r\nОт 11.30 часа в Пресклуб „България“ на Националния стадион  ще се проведе пресконференция по повод предстоящия Wizz Air София маратон 2018, който ще се проведе на 14 октомври. \r\n*** \r\nОт 12.00 часа пред централния вход на Солична общинаобщинските съветници от Глас Народен, \"Зелените\", Симеон Славчев, БСП, Нормална държава и ДСБ, които са вносители на Доклада за искане на местен референдум във връзка с изграждането на инсталация за горене на RDF отпадъци в София, ще дадат брифинг. \r\n*** \r\nОт 12.30 часа в централата на АБВ ръководството на партията ще даде пресконференция. \r\n*** \r\nОт 13.00 часа 1-ви състав на Софийски градски съд ще заседава по делото срещу Огнян Донев и Борис Борисов, подсъдими за укриване и неплащане на данъчни задължения, при което е ощетено Министерство на финансите. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Валентин К. и Красимир Й., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ №10, етаж 1. \r\n*** \r\nОт 15.30 часа в Централния военен клуб ще бъде представена биографичната книга за ген. Константин Попов „Високо небе“. \r\n*** \r\nОт 16.00 часа в зала „Сиконко” ще се проведат срещи от ученически турнири по мини-волейбол “Малки великани”. \r\n*** \r\nОт 16.30 часа в зала „Пресцентър“ на Министерството на труда и социалната ще се проведе консултативна среща, в която ще участват председателят на Държавната агенция за закрила на детето д-р Елеонора Лилова и представители на обществените съвети и училищни настоятелства на столични училища. Темите, които ще бъдат обсъждани на срещата, са свързани с приоритетните области на Националната стратегия за детето 2019-2030 г. – „Здраве (физическо, психическо и социално благополучие на децата) и здравословен начин на живот“, „Качествено образование“, „Подкрепа на семейството“, „Отдих и свободно време на децата“, „Сигурна и безопасна среда, превенция на насилието и достъп до правосъдие“. \r\n*** \r\nОт 18.30 часа в Литературен клуб „Перото“ ще бъде представен най-новият роман на Здравка Евтимова – „Зелените очи на вятъра“. \r\n*** \r\nОт 18.30 часа в галерия „Серика“ част от „Пазари Възраждане“ ЕАД, ул. „Цар Самуил“ 90, ет.2 на ъгъла с ул. „Лозенград“ ще се състои открването на изложбата „Форми от града“ на художника Сашо Стоицов. \r\n*** \r\nОт 18.30 часа в храм „Св. апостол Андрей Първозвани“ ще се проведе духовна беседа на тема „Светият град Йерусалим“, водена от доц. д-р Екатерина Дамянова от БФ на СУ. \r\n*** \r\nОт 20.00 часа в зала 1 на НДК ще се състои концерт, с който група АКАГА ще отбележи 27 години на сцената. \r\n*** \r\nОт 20.00 часа в клуб „Карусел“ ще се проведе събитието Ratio представа: Food Evolution. В рамките му ще бъде прожектиран филмът Food Evolution и ще се проведе дискусия за връзката между храната и здравето. \r\n*** \r\nОт 18.00 часа в Регионална библиотека „П. Яворов“ ще бъде открита изложба в памет на един от най-значимите български графици, илюстратори, художници от втората половина на XX – Стефан Марков. \r\n*** \r\nОт 11.00 часа в пункт за базиране Варна ще се проведат ритуал по тържествено изпращане на минен ловец „Цибър” от състава на Трети отряд противоминни кораби, който заминава на 39-дневно задгранично плаване.   \r\n*** \r\nОт 11.00 часа в Професионалната гимназията по туризъм „Проф. Д-р Асен Златаров“ ще се проведе кулинарно ателие, водено от френски шеф-готвач Ален Тет, преподавател в Професионалната гимназия по туризъм и хотелиерство Жорж Фреш,  Монпелие. Събитието е част от инициативата Седмицата на вкуса“, организирана от Френски Институт България, Франкофонски център Варна, в партньорство с Професионалната гимназията по туризъм „Проф. Д-р Асен Златаров“ Варна. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 ще се проведе приемна с граждани на общинския съветник д-р Лидия Маринова. \r\n*** \r\nОт 15.00 часа в зала „Юнашки салон”, Командването на Военноморските сили и Община Варна организират съвместно представяне на книга със записките по военноморска история на бележития флотски  офицер, командвал военния флот на България и първият произведен в адмиралско звание, контраадмирал Иван Вариклечков. \r\n*** \r\nОт 18.00 часа в Художествен музей Георги Велчев ще бе представена ретроспективна изложба на Марио Жеков /1898-1955/. \r\n*** \r\nОт 16.00 часа в залата на община Велико Търново, телевизионна водеща и журналист Галя Щърбева ще говори на тема „Различното лице на журналистиката“ пред ученици, студенти и регионални журналисти. Събитието първото от серия такива, организирани от Градски ученически парламент – Велико Търново. \r\n*** \r\nОт 19.00 часа в Клуб 7 ще бъдат представени книгите „Аз бях DJ“ с автор Васко Громков. \r\n*** \r\nОт 18.30 часа в квартал „Чепино“ кметът на Община Велинград  д-р Костадин Коев ще проведе срещи-разговори с гражданите за проблемите на Велинград. \r\n*** \r\nОт 15.00 часа в залата за тенис на корт ще бъдат наградени победителите от „Ученически игри“ сезон 2017/2018. \r\n*** \r\nОт 17.30 часа в Художествена галерия „Недялко Каранешев“ ще бъде представена поетичната книга за деца „Детство мое, едно си ти!” на Илия Тихов. \r\n***  \r\nОт 18.30 часа в НЧ „Напредък-1869“ Музикално-драматичечен театър „Константин Кисимов“ – Велико Търново, представя мюзикъла „Криворазбраната цивилизация”, музика Дечо Таралежков, текст Добри Войников.  \r\n*** \r\nОт 17.30 часа в  Народно читалище „Мевляна – 2012 г.“ ще се проведе музикална вечер, посветена на 90 години от рождението на Кадрие Лятифова. \r\n*** \r\nОт 18.00 часа в Художествената галерия ще бъдат отбелязани 130 години от рождението на Дора Габе.  Ще бъде представен „В очакване на Слънцето“ рецитал на поети от Български П.Е.Н. – Център в памет на Дора Габе. След това ще се  проведе разговор на тема „Литературният превод – предизвикателство на съвремието“.  \r\n*** \r\nОт 16.00 часа в Медицинския университет – Плевен ще започне 16-ото издание на Международната медицинска научна конференция за студенти и млади лекари. \r\n*** \r\nОт 09.00 часа в Зала 1 на Апелативен съд подсъдимият с инициали Н.Д. обжалва присъдата си, с която е признат за виновен за представяне на неверни сведения.   \r\n*** \r\nОт 09.30 часа в Зала 1 на Окръжен съд ще се гледа делото на подсъдимия Тургут А., който на причинил смъртта на И.И. и на Е.А., навлизайки в насрещното движение на АМ „Тракия“. \r\n*** \r\nОт 10.00 часа Авиобаза „Граф Игнатиево“ ще отвори врати за посетители по повод Празника на Военновъздушните сили. \r\n*** \r\nОт 13.30 часа в Зала 1 на Апелативен съд ще се гледа делото на подсъдимия с инициали Николай Я., който се опитал умишлено да умъртви Х. П. чрез пушка. \r\n*** \r\nОт 16.00 часа общинският съветник от ГЕРБ Иван Вичков ще се срещне с граждани в партийния офис в район „Тракия” в блок 91. \r\n*** \r\nОт 17.30 часа в  изложбената зала на Държавен архив – Пловдив ще бъде открито четвъртото издание на фото изложбата на Музея на фотографията и съвременните визуални изкуства - „Самолетостроенето в Казанлък“. \r\n*** \r\nОт 18.00 часа в Конферентната зала на Народна библиотека (НБ) „Иван Вазов“ – Пловдив ще бъде представена новата книга на Наталия Бояджиева „Лицата на Филипините“. \r\n*** \r\nОт 18.30 часа в Балабанова къща ще има концерт на Ангел Станков – цигулка, Ростислав Йовчев – пиано. Концертът е част от IX Международен фестивал „Дни на музиката в Балабановата къща”  и е със специалното участие на Анатоли Кръстев – виолончело и Ясен Теодосиев – валдхорна. \r\n*** \r\nОт 10.00 часа в зала 2 на Община Стара Загора ще се проведе пресконференция по повод предстоящия фестивал „Здравей, здраве“, който ще се проведе на 13 и 14 октомври в НЧ „Св. Климент Охридски 1858“. \r\n*** \r\nОт 11.00 часа в Пресклуб на БТА - Стара Загора ще се проведе Пресконференция на ВМФ при Тракийския университет. \r\n***   \r\nОт 10.00 часа в зала 203 на общината ще бъден даден редовен брифинг.  \r\n*** \r\nОт 10.30 часа в детския отдел на Регионална библиотека „Стилиян Чилингиров” ще се проведат демонстрации и практическа работа с роботчетата Финч, подарени на библиотеката от Посолството на САЩ в България. Събитието е част от програмата за отбелязване на Европейската седмица на програмирането. \r\n***   \r\nОт 13.30 часа в зала 203 на общината ще се проведе заседание на Регионалното сдружение за управление  на отпадъците.", "date": "2018.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2018/10/09/2576030/afp-donald-tramp-e-obezpokoen-otnosno-izcheznaliya-sauditski-zhurnalist.html", "text": "Президентът на САЩ Доналд Тръмп заяви, че е „обезпокоен“ от изчезването на саудитския журналист, за който се предполага че е убит в посолството на Саудитска Арабия в Истанбул, предава  AFP . \r\n„Обезпокоен съм. Не ми харесва да слушам за подобни неща. Да се надяваме, че този случай ще се разреши“, заяви Тръмп пред журналисти в Белия дом. \r\n„Точно сега никой не знае нищо. Има някои много лоши истории, които обикалят. Не ми харесва“, добави той.  Йонислав Дочев", "date": "2018.10.09", "title": "AFP: Доналд Тръмп е „обезпокоен“ относно изчезналия саудитски журналист"}
{"url": "http://www.focus-news.net/news/2018/10/09/2576028/reuters-godishnata-inflatsiya-na-venetsuela-e-dostignala-do-488-865-protsenta.html", "text": "Венецуелските потребителски цени са се повишили с 488 865 процента в последните 12 месеца, заяви опозиционен член на конгреса на страната, предава  Reuters . \r\nДневната инфлация вече е четири процента, според опозиционния конгресмен Анхел Алварадо, докато месечната инфлация е скочила до 233 процента през септември, в сравнение с 223 процента през август. \r\nВ опит да стабилизира цените, президентът Николас Мадуро премахна пет нули от венецуелския боливар през август, увеличи минималната заплата с 3 000 процента и обвърза заплатите към новосъздадената държавна криптовалута. \r\nОпозиционните законодатели се превърнаха в единствения източник на икономически индикатори, след като Централната банка на страната престана да публикува подобна информация преди почти три години. \r\nМеждународният валутен фонд прогнозира, че потребителските цени ще се повишат с 1 000 000 процента през 2018 година.  Йонислав Дочев", "date": "2018.10.09", "title": "Reuters: Годишната инфлация на Венецуела е достигнала до 488 865 процента"}
{"url": "http://www.focus-news.net/news/2018/10/09/2576032/nezavisimaya-gazeta-kremal-iska-da-se-prevarne-v-posrednik-mezhdu-iran-i-izrael.html", "text": "Президентът на Русия Владимир Путин и министър-председателят на Израел Бенямин Нетаняху разчитат, че скоро ще се срещнат, за да обсъдят координацията в сферата на сигурността, подкопана от скандала около сваления самолет Ил-20. На този фон арабската преса пише за инициатива на руската страна за създаване на канал за връзка между Израел и Иран, чиито политики принуждават еврейската държава да извършва военни операции извън своите граници, пише руският вестник  „Независимая газета“ . \r\n„Говорих с президента Владимир Путин, договорихме се да се срещнем в скоро време, за да продължим важната координация по въпросите на сигурността“, заяви израелският премиер в началото на заседанието на своя кабинет. „Израел е готов да предприеме действия по всяко време, за да не позволи на Иран да установи свое военно присъствие в Сирия и да предотврати преноса на смъртоносни оръжия на „Хизбула“ в Ливан.“ \r\nДоговорката за скорошна среща на върха между лидерите на Русия и Израел беше постигната в хода на телефонен разговор, проведен на рождения ден на Путин – седми октомври. Интересно е, че в уебсайта на Кремъл, където обикновено се публикуват подробни съобщения за съдържанието на телефонните разговори с Нетаняху, този път разговорът между президента и министър-председателя се представя само в един ред – в публикация за това, кой е поздравил Путин на въпросната дата. \r\nЕвентуалната среща между Путин и Нетаняху може да се превърне в първата след трагедията с руския военен самолет Ил-20, която се случи над Средиземно море на 17 септември. Според версията на руската страна, за инцидента е виновно израелското правителство, чиито четири самолета стреляха по сирийската провинция Латакия и фактически прикриха Ил-20 по време на ответните удари на сирийските зенитно-ракетни комплекси С-200. Израел, от своя страна, хвърли вината върху официален Дамаск и Техеран.   Йонислав Дочев", "date": "2018.10.09", "title": "„Независимая газета“: Кремъл иска да се превърне в посредник между Иран и Израел"}
{"url": "http://www.focus-news.net/news/2018/10/09/2576446/reuters-donald-tramp-razglezhda-kandidaturata-na-dina-paual-za-postoyanen-predstavitel-na-sasht-v-oon.html", "text": "Доналд Тръмп разглежда кандидатурата на Дина Пауъл за постоянен представител на САЩ в ООН, предава  Reuters . \r\nПауъл бе част от администрацията през първата година на на Тръмп като заместник-съветник по националната сигурност за стратегия и е била ключов участник в дипломатическите усилия в Близкия изток. По-рано тази година тя се завръща в \"Голдман Сакс\", където работи повече от десетилетие. Тя също е била високопоставен служител в Държавния департамент на предишния републикански президент Джордж У. Буш, според училището Харвард Кенеди, където е старши сътрудник. \r\nСпекулациите, че Иванка Тръмп ще поеме поста, след като Хейли  похвали нея и съпруга й, Джаред Кушнер, по време на  обсъждането на оставката й в Овалния кабинет във вторник сутринта за сега не се потвърждават. Тръмп заяви пред репортери в Белия дом, преди да се качи в самолета си, че докато Иванка би била невероятна в тази работа, той ще се изправи пред обвинения в непотизъм, ако я избере.  Юлиян Марков", "date": "2018.10.09", "title": "Reuters: Доналд Тръмп разглежда кандидатурата на Дина Пауъл за постоянен представител на САЩ в ООН"}
{"url": "http://www.focus-news.net/news/2018/10/09/2576031/izvestiya-rusiya-postavi-v-siriya-bezplatno-tri-divizii-raketni-ustanovki-s-300pm.html", "text": "Русия предаде безплатно на властите на Сирия три дивизии зенитни ракетни системи С-300 ПМ, пише руският вестник  „Известия“ . \r\nВъв всяка дивизия има по осем пускови установки, както и боеприпаси, в чийто състав има повече от 100 зенитни управляеми ракети. \r\nПоставянето завърши на първи октомври. Както пише ТАСС, позовавайки се на военно-дипломатически източник, техниката преди това се е намирала на въоръжение с един от зенитните ракетни полкове на Въздушно-космическите сили на Русия, които вече са екипирани със системите С-400 „Триумф“. \r\nВсички установки, преди транспортирането, са били ремонтирани изцяло в отбранителните заводи на Русия и вече са напълно изправни и готови за изпълнение на бойни задачи. \r\nРешението за доставяне на ракетните установки С-300 в Сирия беше прието, след като на 17 септември руският военен самолет Ил-20 беше свален край бреговете на Сирия от руски ракетни комплекси, използвани от сирийските власти.  Йонислав Дочев", "date": "2018.10.09", "title": "„Известия“: Русия постави в Сирия безплатно три дивизии ракетни установки С-300ПМ"}
{"url": "http://www.focus-news.net/news/2018/10/09/2576034/minimum-400-mln-lv-shte-e-uvelichenieto-na-byudzheta-za-obrazovanie-za-2019-g-obzor.html", "text": "Минимум 400 млн. лв. ще е увеличението на бюджета за образование за 2019 г. Най-голяма част от тях – 330 млн. лв., са предвидени за увеличение на заплатите на педагогическия персонал. Минимум 40 млн. лв. ще бъдат дадени за издръжка на обучението във висшето образование. Още близо 29 млн. лв. отидат за обучение на непедагогическия персонал. Предвидено е увеличение и за дейностите по интереси и за закуски в училищата. Това съобщи министърът на образованието и науката Красимир Вълчев, който участва във форум „Предизвикателствата пред държавните висши училища в България: тенденциите за развитие – година по-късно“, проведен в УНСС. \r\nМинистър Вълчев обясни, че 40-милионното увеличение на субсидията за издръжка на обучението във висшето образование ще бъде разпределено в зависимост от комплексната оценка на качество на университетите. „Т.е. няма да бъде на брой студенти, а в зависимост от оценката за учебната и научната дейност и реализацията. Тоест, за всеки един ВУЗ ще има от 50% намаление до 120% увеличение“, коментира той.  \r\nОбразователният министър посочи още, че при специалностите, които са най-разпространени, ще се намали приемът. „Защото искаме повече студенти да се обучават в другите професионални направления, където имаме най-голям очакван недостиг на пазара на труда – това са инженерните, педагогически, аграрните специалности“, каза още той и обясни, че това не означава, че висшите училища, които обучават в тези професионални направления, ще получават по-малко. По думите му това означава, че икономическите висши училища ще обучават по-малко студенти срещу по-високо финансиране на един учащ. „Тоест базовата издръжка вероятно ще бъде увеличена с около 15%, за да компенсира общото намаление на приема, което имаме. Имахме 16 ВУЗ-ове, които обучаваха в професионално направление икономика, и във всички – с изключение на Софийския университет, който обучава малко студенти по икономика, ще намалим приема“, обясни министърът. Той коментира още, че се разглежда предложението за налагане на мораториум върху разрастването на университетската мрежа, което е одобрено от Съвета на ректорите. \r\nМинистър Вълчев обясни и че трябва да се работи и по стопяване на разликата на възнагражденията на младите и възрастните преподаватели. Според него стратегията, върху която трябва да се ориентират висшите училища, е да инвестират в млади преподаватели. По думите на образователния министър в момента се коментира и предложението за въвеждане на промяна във възнагражденията на преподавателите в зависимост тяхната работа. Във връзка с това ректорът на УНСС проф. Стати Статев обясни, че от следващата академична година академичният състав на УНСС ще се раздели на пет групи, като във всяка преподавателите ще получават различни възнаграждения. \r\nПо време на форума като основни проблеми за българските висши училища бяха отбелязани още и затвореността на академичния модел, липсата на свързаност между отделните ВУЗ-ове, прогнозираната липса на студенти през следващите години, недостигът на желаещи за специалности като аграрни науки, педагогика, природни науки, математика и др. \r\nЦветилена СИМЕОНОВА", "date": "2018.10.09", "title": "Минимум 400 млн. лв. ще е увеличението на бюджета за образование за 2019 г. (ОБЗОР)"}
{"url": "http://www.focus-news.net/news/2018/10/09/2576035/afp-donald-tramp-opisa-uzhasnata-bolka-na-bret-kavano-i-semeystvoto-mu.html", "text": "Президентът на САЩ Доналд Тръмп се извини на новия член на Върховния съд Брет Кавано от името на всички американски граждани за „ужасната болка и страдание“, които той и неговото семейство изпитаха по време на процеса за потвърждението му, предава  AFP . \r\n„От името на нашата нация искам да се извиня на Брет и цялото семейство Кавано за ужасната болка и страдание, които бяхте принудени да изтърпите“, заяви Тръмп по време на церемонията по встъпване в длъжност на съдия Кавано в Белия дом.  Йонислав Дочев", "date": "2018.10.09", "title": "AFP: Доналд Тръмп описа „ужасната болка“ на Брет Кавано и семейството му"}
{"url": "http://www.focus-news.net/news/2018/10/09/2576416/ivan-neykov-bitsp-byudzhetat-na-stranata-sam-po-sebe-si-ne-e-v-sastoyanie-da-prebori-fenomena-bednost.html", "text": "Бюджетът на страната, сам по себе си, не е в състояние да пребори феномена „бедност“. Това каза за  Радио „Фокус“  директорът на Балканския институт по труда и социалната политика и бивш социален министър Иван Нейков. Според него най-належащ е въпросът дали средствата в бюджета се използват по предназначение. „Бедността има различни измерения и се наблюдава, както по отношение на безработица, така и по отношение на образование и здравеопазване“, каза още Нейков. В тази връзка, продължи той, увеличаването на пенсиите или заплащането на труда, няма да намали бедността у нас. „Доказан инструмент за ефективна борба с нея е укрепването на осигурителните системи и засилването на солидарността в обществото“, обясни бившият социален министър. „Анализите сочат, че най-голямото гнездо на бедността в България са самотните възрастни жени. Ако там концентрираме усилията си и ако на тези хора, наши майки и баби, подобрим условията на живот, в цялото общество нивото на бедност ще се почувства по различен начин. Тоест, дори да им дадем повече пари, те не могат да променят качеството си на живот. Срещу тези пари те няма да могат да получат необходимите грижи“, коментира Иван Нейков. Той добави, че качеството на живот сред възрастните хора може да се подобри с помощта на доставчици на социални услуги. „Този пакет от услуги влиза в нов за България осигурителен риск, който се нарича дългосрочна грижа“, обясни той. Според Нейков Националният осигурителен институт би могъл да акумулира средства, с които да се плащат социалните услуги, а това би следвало да бъде и достатъчен икономически мотив за самите доставчици да изпълняват работата си професионално.", "date": "2018.10.09", "title": "Иван Нейков, БИТСП: Бюджетът на страната, сам по себе си, не е в състояние да пребори феномена „бедност“"}
{"url": "http://www.focus-news.net/news/2018/10/09/2576421/goryashto-smetishte-zatvori-za-chasove-avtomagistrala-trakiya-obzor.html", "text": "Над 5 часа движението в двете посоки по автомагистрала „Тракия“ бе ограничено поради нулева видимост заради разгорялото се сметище край Ихтиман. Трафикът в посока Пловдив се пренасочваше от кръстовището за с. Лозен, а движението към София се отклоняваше от пътен възел „Церово“. Заради ограничената видимост край Ихтиман в посока Пловдив стана верижна катастрофа с участието на няколко леки и тежкотоварни автомобила. В резултат на удара пострадаха трима души, които бяха транспортирани в болнични заведения, а на други двама бе оказана медицинска помощ на място. \r\nДвама от ранените – мъж на около 30 години и жена на 40 са настанени в Клиника по ортопедия и травматология на болница „Света Анна”. Жената е с тежка прорезна рана на ръката, а мъжът - с наранявания в областта на глезените, фрактура на подбедрица и рана на главата. И двамата са стабилизирани и без опасност за живота. Третият пострадал е бил откаран във Военномедицинска академия с фрактура на носа. Той също е без опасност за живота.  \r\nТова е поредният случай, при който депото за битови отпадъци край Ихтиман създава проблеми за трафика в района, след като се самозапалва. През юли 2017г. на същото място гъстият дим от горящото сметище и образувалата се мъгла станаха предпоставка за верижно произшествие с участието на  близо 40 автомобила. При катастрофата тогава пострадаха над 20 души. \r\nНа брифинг по повод поредния инцидент в района кметът на Ихтиман Калоян Илиев уточни, че има одобрен проект, който е подаден в Министерството на околната среда и водите за рекултивация на сметището и се чака финансиране, за да бъде затворено то. \r\nПо-късно през деня от МОСВ увериха, че експерти от РИОСВ – София следят на място ситуацията край Ихтиман и не са установени превишения в нормите за качеството на атмосферния въздух при населените места в района.", "date": "2018.10.09", "title": "Горящо сметище затвори за часове автомагистрала „Тракия“ (ОБЗОР)"}
{"url": "http://www.focus-news.net/news/2018/10/09/2576037/emsc-zemetresenie-s-magnitud-48-po-skalata-na-rihter-e-registrirano-v-indoneziya.html", "text": "Земетресение с магнитуд 4.8 по скалата на Рихтер е регистрирано на остров Сулавеси в Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 05:59 часа местно време (00:59 часа българско време) на дълбочина от 10 км. Епицентърът е на 37 км западно от град Посо и на 77 км югоизточно от град Палу. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.10.09", "title": "EMSC: Земетресение с магнитуд 4.8 по скалата на Рихтер е регистрирано в Индонезия"}
{"url": "http://www.focus-news.net/news/2018/10/09/2576039/emsc-zemetresenie-s-magnitud-46-po-skalata-na-rihter-e-registrirano-v-tadzhikistan.html", "text": "Земетресение с магнитуд 4.6 по скалата на Рихтер е регистрирано Таджикистан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 05:49 часа местно време (03:59 часа българско време) на дълбочина от 102 км. Епицентърът е на 102 км североизточно от град Хорог и на 345 км източно от столицата Душанбе. \r\nЗасега няма данни за жертви и материални щети.  Йонислав Дочев", "date": "2018.10.09", "title": "EMSC: Земетресение с магнитуд 4.6 по скалата на Рихтер е регистрирано в Таджикистан"}
{"url": "http://www.focus-news.net/news/2018/10/09/2576419/mia-partiyata-na-kosovskiya-premier-ramush-haradinay-preduprezhdava-che-prezidentat-hashim-tachi-mozhe-da-bade-smenen.html", "text": "Вицепрезидентът на партията на косовския премиер Рамуш Харадинай, Алианса за бъдещето на Косово (АБК), Ардиан Джини предупреди косовския президент Хашим Тачи, че е \"напълно възможно\" и самият Тачи да бъде свален от поста президент на страната, предаде кореспондентът на  Македонската информационна агенция (МИА) . от Прищина. \r\nДжини, в днешното интервю за косовската телевизия Т7 по повод вчерашното изказване на Тачи, че Харадинай може да бъде свален от поста министър-председател, ако продължи да се противопоставя на идеите за \"корекция на границите\" със Сърбия, заяви, че \"всеки може да бъде сменен , включително и президентът Тачи. \" \r\nОсвен това Джини подчерта, че Тачи няма законна власт да свали премиера. \r\n„Тачи трябва да е наясно.. Няма длъжност, която се заема с избори или чрез назначение, от която да не може  да бъде освободен някой. Всеки може да бъде освободен, каза Джини. \r\nКосовският премиер, както и по-голямата част от управляващите и опозиционните партии и обществеността в Косово от самото начало остро се противопоставят на идеите на Хашим Тачи за промяна на границите със Сърбия, като част от окончателното решение на споровете между двете страни. \r\nРешението, което предлага Тачи с размяна на територии, изразено чрез декларирания ангажимент за \"корекция на границата\", има подкрепата  и на сръбския президент Александър Вучич и външният министър Ивица Дачич, които го наричат \"разграничаване с Косово \".  Юлиян Марков", "date": "2018.10.09", "title": "МИА: Партията на косовския премиер Рамуш Харадинай предупреждава, че президентът Хашим Тачи може да бъде сменен"}
{"url": "http://www.focus-news.net/news/2018/10/09/2576036/the-times-tereza-mey-si-otdahva-sled-kato-bryuksel-zabavi-svoya-plan-za-badeshtata-targoviya.html", "text": "Главният преговарящ на ЕС за Брекзит Мишел Барние се очаква да отложи публикуването на плана на Съюза за отношенията с Великобритания след Брекзит, след сигналите за нови отстъпки от Даунинг стрийт, пише британският вестник  The Times . \r\nБарние възнамеряваше да публикува „анотиран“ проект на политическа декларация в сряда, поставяйки червените линии за бъдещото търговско споразумение. Въпреки това, поради притесненията в Лондон, че документът може да доведе до нови искания от „брекзитърите“ към Тереза Мей да изостави своя план от „Чекърс“, документът се преработва. \r\nИзточници от ЕС заявиха, че сега документът трябва да бъде „един вид съвместен текст“, който ще посочва местата на взаимно съгласие и несъгласие за очертанията на едно бъдещо търговско и партньорство за сигурност. \r\nИзточниците поясниха, че промените се правят, за да се вземе предвид и променената британска преговорна позиция, но това ще бъде видяно в Лондон като важна отстъпка за осигуряване на вътрешно политическо пространство на министър-председателя за постигане на окончателна „голяма сделка“ с лидерите в ЕС. \r\n„Господин Барние вижда движение в британската страна и иска текст, който да отрази тези разговори“, заяви дипломатически източник. Европейски източници добавиха, че той иска да използва тази седмица, преди ключовата среща на Европейските лидери през следващата сряда, за да „влезе в тунела“ на преговорите с Оливър Робинс, водещият преговарящ на Тереза Мей. \r\nИма признаци и че Демократичната юнионистка партия се подготвя за компромис относно резервния план за ирландската граница, въпреки яростната реторика по време на конференцията на Консервативната партия през изминалата седмица. \r\nВ изявление в понеделник вечер, преди разговорите с Мишел Барние във вторник, Арлийн Фостър, лидерът на ДЮП, заяви че нейната „червена линия“ е признанието, че Великобритания е най-големият пазар за износ на Северна Ирландия и че всяка бариера срещу тази търговия ще бъде катастрофална. Според плана, който се разработва в Брюксел, никакви стоки, които се изнасят от Северна Ирландия във Великобритания, няма да бъдат обект на допълнителни проверки. Те ще бъдат единствено стоки, навлизащи от провинцията в основната територия, откривайки пътя за потенциален компромис.  Йонислав Дочев", "date": "2018.10.09", "title": "The Times: Тереза Мей си отдъхва, след като Брюксел забави своя план за бъдещата търговия"}
{"url": "http://www.focus-news.net/news/2018/10/09/2576422/tass-niki-heyli-e-zayavila-che-nyama-da-se-kandidatira-za-prezident-prez-2020-godina.html", "text": "Ники Хейли, която подаде оставка като постоянен представител на САЩ в Обединените нации във вторник, няма да се кандидатира на президентските избори през 2020 г. Тя обяви това на съвместна пресконференция с президента на САЩ Доналд Тръмп в Белия дом във вторник, предава  TACC . \r\n\"Искам веднага да отговоря на въпроса за президентските избори през 2020 г.\", каза тя. \"Не, нямам намерение бъда кандидат през 2020 г. Ще подкрепя президента Тръмп на следващите избори.\" \r\nКогато бе попитана за причините за оставката си, тя заяви, че не напуска по лични причини. \"Няма лични причини\", продължи тя. \"Мисля, че е много важно държавните служители да разберат кога е време да напуснат поста си.\" Хейли не обяви бъдещите си планове. \r\nНики Хейли, която преди това заемаше поста на губернатор на Южна Каролина, беше одобрена като постоянен представител на САЩ в ООН само четири дни след като Тръмп пое управлението на 20 януари 2017 г.  Юлиян Марков", "date": "2018.10.09", "title": "ТАСС: Ники Хейли е заявила, че няма да се кандидатира за президент през 2020 година"}
{"url": "http://www.focus-news.net/news/2018/10/09/2576038/the-independent-dauning-striyt-razkritikuva-es-za-tova-che-e-tvarde-optimistichen-che-mozhe-da-bade-sklyucheno-barzo-sporazumenie.html", "text": "Даунинг стрийт постави ново препятствие по пътя на споразумението за Брекзит и разкритикува Европейския съюз затова, че е твърде „оптимистичен“, че може да бъде сключено бързо споразумение, пише британският вестник  The Independent . \r\nГоворителят на Тереза Мей омаловажи нарастващите надежди, идващи от Брюксел, настоявайки че двете страни са все още далеч и че ЕС трябва да направи още компромиси. \r\nТой също така втвърди искането на Великобритания за споразумение за бъдещите търговски отношения – покрай страховете за т.н. „сляп Брекзит“ – настоявайки, че подборът на думи трябва да бъде „прецизен“. \r\nПрез уикенда председателят на Европейската комисия Жан Клод-Юнкер заяви, че перспективите за споразумение са се „увеличили през последните дни“, преди ключовата среща на върха през следващата седмица. \r\nНо в отговор, говорителят на премиера заяви: „Заслужава си да отбележа, че има разлика между това хората да говорят оптимистично за сделка и сделка, включващо както споразумение за излизане, така и реално споразумяване за бъдещата рамка. Все още остават сериозни въпроси, по които да работим, и, както заяви министър-председателят, това ще изисква раздвижване и от страна на ЕС. Ще посоча отново, че не може да има споразумение за излизане без ясно определена бъдеща рамка“. \r\nНай-голямото препятствие остава ирландската граница, а ЕС остава нетърпелив за предложения от Великобритания, които ще позволят на Северна Ирландия ефективно да остане част от единния пазар за неопределено време.  Йонислав Дочев", "date": "2018.10.09", "title": "The Independent: Даунинг стрийт разкритикува ЕС за това, че е твърде „оптимистичен“, че може да бъде сключено бързо споразумение"}
{"url": "http://www.focus-news.net/news/2018/10/09/2576040/the-daily-express-donald-tramp-planira-da-premahne-vsichki-kitayski-chasti-ot-amerikanskite-orazhiya.html", "text": "Президентът на САЩ Доналд Тръмп иска да премахне всички китайски части от американските оръжия, разкрива нов доклад, докато САЩ се стремят към самозадоволяващо се оръжейно производство покрай търговската война между двете страни, пише британският евроскептичен ежедневник  The Daily Express . \r\nВисшестоящи официални лица от американската отбрана заявиха, през изминалата седмица, че Пентагонът възнамерява да инвестира в местното производство, за да намали зависимостта си от китайски и други чуждестранни части в американските оръжия. \r\nДруги части от доклада се фокусират върху „ускоряването на усилията за развитие на работната сила за растеж на местната наука, технология, инженерство, математика и ключови търговски умения“. \r\nЗаместник-министърът по постиженията и устойчивото развитие Елън Лорд заяви: „Тази оценка разпознава глобалната природа на нашата верига за доставки и наистина адресира нуждата от укрепване на алиансите и партньорствата, за да можем заедно да адресираме риска за индустриалната база“. \r\nКитай е основен фокус в доклада и се споменава повече от 200 пъти. \r\nНякои от заключенията на доклада относно преработката на веригите за доставки са класифицирани, тъй като описват уязвимости в американската верига за доставки. \r\nЗаместник-министърът на отбраната за индустриалната политика Ерик Чунинг заяви: „Не бих разглеждал това единствено като допълнително искане на пари. Имаме нужда и да харчим приходите си по-разумно. Това не е само фиксирана инвестиция.“ \r\nОчаква се представителите на Пентагона да поискат от Конгреса допълнително финансиране за бюджета за 2020 година.  Йонислав Дочев", "date": "2018.10.09", "title": "The Daily Express: Доналд Тръмп планира да премахне всички китайски части от американските оръжия"}
{"url": "http://www.focus-news.net/news/2018/10/09/2576042/afp-mvf-ponizhi-prognozata-si-za-globalen-rastezh-na-37-protsenta-za-2018-i-2019-godina.html", "text": "Подем на икономическия риск заради нарастващите търговски напрежения и рекордните нива на дълг принудиха Международния валутен фонд (МВФ) да понижи прогнозата си за световен растеж за 2018 и 2019 година, предава  AFP . \r\nПокрай очакваното рязко забавяне на разширението на търговията заради търговската война между САЩ и Китай, МВФ понижи своята перспектива за глобален растеж с две десети до 3.7 процента през тази и следващата година, според тримесечния доклад за Световната икономическа перспектива, публикуван в късния понеделник. \r\nРевизираните оценки включват и влошаване на перспективите за развиващите се икономики в сравнение с доклада през юли, както и понижения за САЩ и Китай през 2019 година.  Йонислав Дочев", "date": "2018.10.09", "title": "AFP: МВФ понижи прогнозата си за глобален растеж на 3.7 процента за 2018 и 2019 година"}
{"url": "http://www.focus-news.net/news/2018/10/09/2576041/ek-finansira-balgarski-proekt-za-borba-s-raka-na-gardata-obzor.html", "text": "В духа на световния месец за борба с рака на гърдата Представителството на Европейската комисия в България представи български научен проект MaXIMA със световно значение. Този проект се провежда в партньорство с Белгия и Италия и създава тримерни модели за разработване на съвременни техники за ранна диагностика на рак на гърдата. Основната цел е да подпомогне развитието на научната дейност в областта на подобряване на технологиите за ранно диагностициране. Той е финансиран с 998 050 евро по инвестиционните програми на Европейския съюз. Според зам.-председателя и съветник по политически анализи на Представителството на Европейската комисия в България Христо Христов ще допринесе за усъвършенстването на технологии за диагностика на рак на гърдата. По думите му това е иновация, която дава конкретни резултати. „Тази програма се изявява като алтернативен инструмент за борба срещу рака за гърдата. Проектът МаXIMA разглежда именно формите на заболяването, трудни за откриване чрез стандартни прегледи, и има потенциала да помогне за промяна на тази плашеща статистика. На събитието присъства и ръководителят на проекта доц. д-р инж. Кристина Близнакова. Тя посочи данни, които показват, че водещата причина за смъртността при жените в България е именно ракът на гърдата. „Екипът на проекта работи в областта на биомедицинските технологии, като създава 3D модели, които могат да подобряват техниките за ранна диагностика на рак на гърдата. Той цели също така да информира обществото за особеностите на заболяването, както и ролята на ранна диагностика за спасяването на животи“, каза тя. Според нея мотивацията за този проект е освен лична, но е свързана и със статистиката, която показва, че на всеки 19 минути някоя жена разбира, че заболява от рак на гърдата. Националната статистика показва, че за 2015 г. заболелите от рак на гърдата са 4037, а смъртните случаи - 1312. Инж. Близнакова обясни, че благодарение на подобен тип проекти се осъществяват иновационни идеи и се развиваме технологично. По думите й той е помогнал за повишаване на научния и иновативен капацитет на ТУ-Варна. \"Еврофинансирането дава началото на подобрения, които имат значение за ежедневието на всеки от нас днес и ни помагат да се справим с предизвикателствата на бъдещето: по-добро образование, модернизирано здравеопазване, зелена енергия, нови методи за транспорт, технологии и много други\", изтъкна тя.  \r\nПо време на срещата стана ясно, че чрез инвестициите си Европейската комисия цели да подпомогне растежа на икономиката, да създаде нови работни места и да привлече капитал от частния сектор, за да изгради по-добро бъдеще за европейските граждани.", "date": "2018.10.09", "title": "ЕК финансира български проект за борба с рака на гърдата (ОБЗОР)"}
{"url": "http://www.focus-news.net/news/2018/10/09/2576029/tass-rusiya-se-stremi-kam-balans-a-ne-kam-zavishenie-na-tsenite-v-ramkite-na-opek-zayavi-dmitriy-medvedev.html", "text": "Русия е изиграла ключова роля в рамките на споразумението ОПЕК+ и в рамките на това сътрудничество се стреми към баланс, но не и към завишение на цените и претоварване на пазара. Това пише в своя статия за октомврийското издание на списание „Икономически въпроси“, руският премиер Дмитрий Медведев, предава  ТАСС . \r\n„В много отношения, благодарение на ефективната политика на Русия на световния пазар, беше постигнато много по-балансирано съотношение между търсенето и предлагането. Напомням, че споразумението ОПЕК+ в периода на своята подготовка причини много скептично отношение. Независимо от това, в условията, в които болшинството от международните договорки и партньорства се рушат пред очите ни, позицията на нашата страна изигра ключова роля в гарантирането на това, че споразумението между страните-износителки на нефт реално заработи“, твърди Медведев. \r\nПринципно, подчертава той, Русия се стреми „именно към баланс, но не и към завишени цени и претоварване на пазара“. „Освен това, ние периодично – и със съжаление – наблюдаваме геополитическата деформация на този баланс“, добавя руският премиер.  Йонислав Дочев", "date": "2018.10.09", "title": "ТАСС: Русия се стреми към баланс, а не към завишение на цените в рамките на ОПЕК+, заяви Дмитрий Медведев"}
{"url": "http://www.focus-news.net/news/2018/10/09/2576043/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Русия Владимир Путин и министър-председателят на Израел Бенямин Нетаняху разчитат, че скоро ще се срещнат, за да обсъдят координацията в сферата на сигурността, подкопана от скандала около сваления самолет Ил-20. На този фон арабската преса пише за инициатива на руската страна за създаване на канал за връзка между Израел и Иран, чиито политики принуждават еврейската държава да извършва военни операции извън своите граници, пише руският вестник  „Независимая газета“ . \r\n„Говорих с президента Владимир Путин, договорихме се да се срещнем в скоро време, за да продължим важната координация по въпросите на сигурността“, заяви израелският премиер в началото на заседанието на своя кабинет. „Израел е готов да предприеме действия по всяко време, за да не позволи на Иран да установи свое военно присъствие в Сирия и да предотврати преноса на смъртоносни оръжия на „Хизбула“ в Ливан.“ \r\nДоговорката за скорошна среща на върха между лидерите на Русия и Израел беше постигната в хода на телефонен разговор, проведен на рождения ден на Путин – седми октомври. Интересно е, че в уебсайта на Кремъл, където обикновено се публикуват подробни съобщения за съдържанието на телефонните разговори с Нетаняху, този път разговорът между президента и министър-председателя се представя само в един ред – в публикация за това, кой е поздравил Путин на въпросната дата. \r\nЕвентуалната среща между Путин и Нетаняху може да се превърне в първата след трагедията с руския военен самолет Ил-20, която се случи над Средиземно море на 17 септември. Според версията на руската страна, за инцидента е виновно израелското правителство, чиито четири самолета стреляха по сирийската провинция Латакия и фактически прикриха Ил-20 по време на ответните удари на сирийските зенитно-ракетни комплекси С-200. Израел, от своя страна, хвърли вината върху официален Дамаск и Техеран. \r\n***  Ново разследване от екипа на „Bellingcat“ твърди, че вторият мъж, идентифициран от британските власти като замесен в отравянето на Сергей Скрипал, е също и офицер от военното разузнаване на Русия, пише руският англоезичен вестник  The Moscow Times . \r\nНаскоро „Bellingcat“ разкри, че мъжът, който досега беше познат като Руслан Боширов, е всъщност Анатоли Чепига, полковник, който е бил пращан в Чечня три пъти и е бил удостояван с наградата „Герой на Русия“, най-високата държавната награда в страната, през 2014 година. \r\nВ предварителен доклад, публикуван в понеделник, „Bellingcat“ идентифицира втория мъж – широко познат като Александър Петров – като Александър Мишкин и заяви, че той е военен лекар от село в северния руски регион Архангелск. \r\nОт разследващата група добавиха, че ще публикуват пълното си разследване за идентичността на Мишкин във вторник. \r\n***  Русия предаде безплатно на властите на Сирия три дивизии зенитни ракетни системи С-300 ПМ, пише руският вестник  „Известия“ . \r\nВъв всяка дивизия има по осем пускови установки, както и боеприпаси, в чийто състав има повече от 100 зенитни управляеми ракети. \r\nПоставянето завърши на първи октомври. Както пише ТАСС, позовавайки се на военно-дипломатически източник, техниката преди това се е намирала на въоръжение с един от зенитните ракетни полкове на Въздушно-космическите сили на Русия, които вече са екипирани със системите С-400 „Триумф“. \r\nВсички установки, преди транспортирането, са били ремонтирани изцяло в отбранителните заводи на Русия и вече са напълно изправни и готови за изпълнение на бойни задачи. \r\nРешението за доставяне на ракетните установки С-300 в Сирия беше прието, след като на 17 септември руският военен самолет Ил-20 беше свален край бреговете на Сирия от руски ракетни комплекси, използвани от сирийските власти. \r\n***", "date": "2018.10.09", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/10/09/2576044/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Главният преговарящ на ЕС за Брекзит Мишел Барние се очаква да отложи публикуването на плана на Съюза за отношенията с Великобритания след Брекзит, след сигналите за нови отстъпки от Даунинг стрийт, пише британският вестник  The Times . \r\nБарние възнамеряваше да публикува „анотиран“ проект на политическа декларация в сряда, поставяйки червените линии за бъдещото търговско споразумение. Въпреки това, поради притесненията в Лондон, че документът може да доведе до нови искания от „брекзитърите“ към Тереза Мей да изостави своя план от „Чекърс“, документът се преработва. \r\nИзточници от ЕС заявиха, че сега документът трябва да бъде „един вид съвместен текст“, който ще посочва местата на взаимно съгласие и несъгласие за очертанията на едно бъдещо търговско и партньорство за сигурност. \r\nИзточниците поясниха, че промените се правят, за да се вземе предвид и променената британска преговорна позиция, но това ще бъде видяно в Лондон като важна отстъпка за осигуряване на вътрешно политическо пространство на министър-председателя за постигане на окончателна „голяма сделка“ с лидерите в ЕС. \r\n„Господин Барние вижда движение в британската страна и иска текст, който да отрази тези разговори“, заяви дипломатически източник. Европейски източници добавиха, че той иска да използва тази седмица, преди ключовата среща на Европейските лидери през следващата сряда, за да „влезе в тунела“ на преговорите с Оливър Робинс, водещият преговарящ на Тереза Мей. \r\nИма признаци и че Демократичната юнионистка партия се подготвя за компромис относно резервния план за ирландската граница, въпреки яростната реторика по време на конференцията на Консервативната партия през изминалата седмица. \r\nВ изявление в понеделник вечер, преди разговорите с Мишел Барние във вторник, Арлийн Фостър, лидерът на ДЮП, заяви че нейната „червена линия“ е признанието, че Великобритания е най-големият пазар за износ на Северна Ирландия и че всяка бариера срещу тази търговия ще бъде катастрофална. Според плана, който се разработва в Брюксел, никакви стоки, които се изнасят от Северна Ирландия във Великобритания, няма да бъдат обект на допълнителни проверки. Те ще бъдат единствено стоки, навлизащи от провинцията в основната територия, откривайки пътя за потенциален компромис. \r\n***  Даунинг стрийт постави ново препятствие по пътя на споразумението за Брекзит и разкритикува Европейския съюз затова, че е твърде „оптимистичен“, че може да бъде сключено бързо споразумение, пише британският вестник  The Independent . \r\nГоворителят на Тереза Мей омаловажи нарастващите надежди, идващи от Брюксел, настоявайки че двете страни са все още далеч и че ЕС трябва да направи още компромиси. \r\nТой също така втвърди искането на Великобритания за споразумение за бъдещите търговски отношения – покрай страховете за т.н. „сляп Брекзит“ – настоявайки, че подборът на думи трябва да бъде „прецизен“. \r\nПрез уикенда председателят на Европейската комисия Жан Клод-Юнкер заяви, че перспективите за споразумение са се „увеличили през последните дни“, преди ключовата среща на върха през следващата седмица. \r\nНо в отговор, говорителят на премиера заяви: „Заслужава си да отбележа, че има разлика между това хората да говорят оптимистично за сделка и сделка, включващо както споразумение за излизане, така и реално споразумяване за бъдещата рамка. Все още остават сериозни въпроси, по които да работим, и, както заяви министър-председателят, това ще изисква раздвижване и от страна на ЕС. Ще посоча отново, че не може да има споразумение за излизане без ясно определена бъдеща рамка“. \r\nНай-голямото препятствие остава ирландската граница, а ЕС остава нетърпелив за предложения от Великобритания, които ще позволят на Северна Ирландия ефективно да остане част от единния пазар за неопределено време. \r\n***  Президентът на САЩ Доналд Тръмп иска да премахне всички китайски части от американските оръжия, разкрива нов доклад, докато САЩ се стремят към самозадоволяващо се оръжейно производство покрай търговската война между двете страни, пише британският евроскептичен ежедневник  The Daily Express . \r\nВисшестоящи официални лица от американската отбрана заявиха, през изминалата седмица, че Пентагонът възнамерява да инвестира в местното производство, за да намали зависимостта си от китайски и други чуждестранни части в американските оръжия. \r\nДруги части от доклада се фокусират върху „ускоряването на усилията за развитие на работната сила за растеж на местната наука, технология, инженерство, математика и ключови търговски умения“. \r\nЗаместник-министърът по постиженията и устойчивото развитие Елън Лорд заяви: „Тази оценка разпознава глобалната природа на нашата верига за доставки и наистина адресира нуждата от укрепване на алиансите и партньорствата, за да можем заедно да адресираме риска за индустриалната база“. \r\nКитай е основен фокус в доклада и се споменава повече от 200 пъти. \r\nНякои от заключенията на доклада относно преработката на веригите за доставки са класифицирани, тъй като описват уязвимости в американската верига за доставки. \r\nЗаместник-министърът на отбраната за индустриалната политика Ерик Чунинг заяви: „Не бих разглеждал това единствено като допълнително искане на пари. Имаме нужда и да харчим приходите си по-разумно. Това не е само фиксирана инвестиция.“ \r\nОчаква се представителите на Пентагона да поискат от Конгреса допълнително финансиране за бюджета за 2020 година. \r\n***", "date": "2018.10.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/10/09/2576045/tass-prezidentat-na-republika-srabska-shte-postavi-vaprosa-za-priznavane-na-krim-kato-chast-ot-rusiya-ot-strana-na-bosna-i-hertsegovina.html", "text": "Действащият президент на Република Сръбска Милорад Додик, избран в председателството на Босна и Херцеговина, възнамерява да работи за признанието на Крим като част от Русия от своята страна, заяви самият той в интервю за руския вестник „Известия“, публикувано във вторник, предава  ТАСС . \r\nВ понеделник Додик стана част от председателството на Босна и Херцеговина за сръбската ѝ част. \r\n„Ще поставя (на дневен ред) подобна инициатива (за признаване на Крим като част от Русия) и възнамерявам да получа признание за статута на Крим наравно с Босна и Херцеговина. В крайна сметка, присъединяването на полуострова към Русия дойде в резултат на легитимен референдум, който съответства на Хартата на ООН. Това беше демократичен процес, във време, в което жителите на полуострова изразиха своята позиция“, заяви Додик, отбелязвайки че Крим исторически е принадлежал на Русия. \r\nДодик също така добави, че би искал сам да посети полуострова. „Аз лично съм крайно заинтересован от посещение на полуострова, особено сега, когато той е част от Русия и възнамерявам да посетя Крим веднага щом се появи такава възможност“, отбеляза той. \r\nЗапитан за възможния натиск върху Сараево от страна на Киев, Додик посочи, че Украйна трябва да се съсредоточи върху решаването на вътрешните си проблеми и нормализацията на отношенията с Русия. „Украйна трябва да реши вътрешнополитическите си проблеми и да определи своята външна политика – и да разбере, че генерираната от Запада позиция на Киев оказа негативен и пагубен ефект върху страната. Страната трябва да пристъпи към нормализация в отношенията си с Русия“, заяви той, добавяйки че в настоящата ситуация по-скоро има натиск от Западните страни. \r\n„Всичко това е една голяма геостратегическа игра. Събитията в Крим се проведоха в една по-демократична атмосфера, отколкото отцепването на Косово от Сърбия. Въпреки това, САЩ и мнозинството техни съюзници признават независимостта на Косово“, отбеляза Милорад Додик.  Йонислав Дочев", "date": "2018.10.09", "title": "ТАСС: Президентът на Република Сръбска ще постави въпроса за признаване на Крим като част от Русия от страна на Босна и Херцеговина"}
{"url": "http://www.focus-news.net/news/2018/10/09/2576046/sputnik-sarbiya-shte-lobira-v-saveta-na-evropa-za-svalyane-na-sanktsiite-na-es-varhu-ruski-deputati.html", "text": "Сърбия ще настоява за нуждата от премахване на санкциите върху руски депутати в Съвета на Европа, заяви председателят на Народната скупщина на Сърбия Мая Гойкович, предава  Sputnik . \r\n„В Съвета на Европа продължаваме да настояваме, че депутатите не трябва да бъдат включвани в списъка със санкции, те не трябва да бъдат наказвани, защото това прави тяхната дейност напълно безсмислена“, заяви Гойкович по време на среща с председателя на долната камара на руския парламент Вячеслав Володин. \r\nСпоред Гойкович Белград няма да промени позицията си по този въпрос. \r\nВолодин, от своя страна, отбелязва междупарламентарните контакти между Русия и Сърбия като допринасящи за развитието на политическия диалог между двете страни. \r\nРуският депутат посочи, че между 21 и 23 октомври сръбска делегация, предвождана от Гойкович, ще посети Москва, за да присъства на третата среща на комисията по сътрудничество между руската държавна Дума и Народната скупщина на Сърбия. Кaто част от посещението, Гойкович се очаква да говори на пленарното заседание на долната камара на руския парламент.  Йонислав Дочев", "date": "2018.10.09", "title": "Sputnik: Сърбия ще лобира в Съвета на Европа за сваляне на санкциите на ЕС върху руски депутати"}
{"url": "http://www.focus-news.net/news/2018/10/09/2576047/anadolu-agency-otnosheniyata-mezhdu-turtsiya-i-ungariya-nabirat-impuls.html", "text": "Отношенията между Турция и Унгария в последно време са се засилили във всяка област чрез увеличение на взаимните визити и консултации на високо ниво, предава  Anadolu Agency . \r\nПрезидентът на Турция Реджеп Тайип Ердоган е на официално посещение в Унгария в понеделник и вторник по покана на своя унгарски колега Янос Адер. \r\nСпоред турското президентство Ердоган ще се срещне и с председателя на парламента Ласло Ковер, както и с министър-председателя на страната Виктор Орбан. \r\nДържавните лидери ще обсъдят двустранните отношения, отношенията между Турция и ЕС, нелегалната миграция, както и борбата срещу тероризма. Ще бъдат обменени и вижданията върху регионалните и международни въпроси. \r\n„Посещението ще бъде знак на общата воля на най-високо ниво, насочена срещу засилване на нашето сътрудничество с Унгария във всяка област като част от нашето стратегическо партньорство“, уточниха от турското президентство в изявление.  Йонислав Дочев", "date": "2018.10.09", "title": "Anadolu Agency: Отношенията между Турция и Унгария набират импулс"}
{"url": "http://www.focus-news.net/news/2018/10/09/2576049/pregled-na-mezhdunarodnite-novini-do-6-chasa-agentsiya-fokus.html", "text": "Главният икономически съветник на американския президент Доналд Тръмп, Лари Кудлоу заяви в интервю, че САЩ трябва да се фокусират повече върху своя енергиен сектор като средство за противопоставяне на Русия, пише американското електронно издание  The Hill . \r\n„Ние сме доминиращата енергийна сила. До няколко години ще произвеждаме 15 милиона барела петрол на ден. Вече задминаваме саудитците. Задминаваме и Русия“, заяви Кудлоу. \r\n„Имаме толкова много природен газ в Пермския басейн, че (хората там) не знаят какво да правят с него. Те го горят, защото не могат да го използват“, продължи той, визирайки нефтеното находище между Западен Тексас и Югоизточно Ню Мексико. \r\n„Така че какво означава това? Означава, че трябва да имаме инфраструктура за тръбопроводи, на запад, на изток и обратно. Трябва да изнасяме това на североизток, да го изнасяме към Европа и да се противопоставим на хегемонията на Русия върху природния газ и втечнения природен газ“, заяви Кудлоу. „Това е постижимо. Трябва наистина да се фокусираме върху енергийния сектор. По-голямата част от това може да се направи от частния сектор“. \r\n***  Лидерът на най-гъсто населения регион на Испания, Андалусия, призова за регионални избори на 2 декември, които ще бъдат първият електорален тест за управляващата Социалистическа партия, откакто министър-председателят Педро Санчес встъпи в длъжност през юни, предава  Reuters . \r\nИзборите в Андалусия са първите от поредицата местни избори, които се очакват през следващата година. \r\nЮжният регион, който има един от най-високите ръстове на безработица в Европейския съюз, е крепост за Социалистическата партия на Санчес. Но андалусийският клон на партията беше сериозно повреден от корупционни скандали. \r\nВ допълнение, Андалусия е дестинация за хиляди африканци, които влязоха в Испания по море, откакто други европейски държави като Италия затвориха своите пристанища за нелегални имигранти. \r\n***  Разследващата група „Bellingcat“ идентифицира втория заподозрян в отравянето на бившия руски агент Сергей Скрипал като обучен военен лекар, нает от руското Главно разузнавателно управление, предава  AFP . \r\n„Вече идентифицирахме „Александър Петров“, който всъщност е доктор Александър Евгениевич Мишкин, обучен военен лекар и служител на ГРУ“, заявиха от базираната във Великобритания разследваща група в доклад, публикуван на уебсайта им. \r\n***  Властите в САЩ са обезпокоени от начина, по който са били проведени из борите в Босна и Херцеговина, където бяха избрани депутати, членове на президиума и президент на Република Сръбска. Това заяви в разпространено съобщение говорителят на Държавния департамент на САЩ Хедър Науърт, предава  ТАСС . \r\n„САЩ споделят притесненията относно изборите, които бяха изразени от наблюдателната мисия на ОССЕ, международните наблюдатели и местните неправителствени организации. В частност, възникват съмнения относно точността на съставените избирателни списъци, безпристрастността на наблюдателите, равният достъп на медиите, както и правилното изразходване на обществените средства. Възникват въпроси противоречащи на уверенията на босненските власти, които обещаха провеждането на абсолютно честни и прозрачни избори и призоваваме босненските държавни институции да отстранят недостатъците, на които обърнаха внимание наблюдателите от ОССЕ“, се казва в изявлението. \r\n***  Русия е готова да увеличи своя внос в Китай, за да компенсира намаляващото снабдяване с американски стоки на китайския пазар покрай търговската война между двете страни, заявиха от министерството на икономиката на Русия, предава  Sputnik . \r\nРуският министър на икономическото развитие Максим Орешкин и китайският търговски министър Жон Шан се срещнаха в Пекин и обсъдиха перспективите за растежа на руско-китайската търговия и инвестиции, както и сътрудничеството в рамките на Световната търговска организация, поясниха от пресслужбата на руското министерство на икономическото развитие в изявление. \r\n„Руската страна изрази своята готовност да компенсира намаляващото снабдяване с американски стоки на китайския пазар“, се казва в изявлението на министерството. \r\nОт ведомството също така цитираха Орешкин, който е заявил че едностранните протекционистични мерки на САЩ са несъвместими с правилата на многостранната търговска система и засягат както международната търговия, така и руско-китайското търговско и икономически сътрудничество. \r\n***  Подем на икономическия риск заради нарастващите търговски напрежения и рекордните нива на дълг принудиха Международния валутен фонд (МВФ) да понижи прогнозата си за световен растеж за 2018 и 2019 година, предава  AFP . \r\nПокрай очакваното рязко забавяне на разширението на търговията заради търговската война между САЩ и Китай, МВФ понижи своята перспектива за глобален растеж с две десети до 3.7 процента през тази и следващата година, според тримесечния доклад за Световната икономическа перспектива, публикуван в късния понеделник. \r\nРевизираните оценки включват и влошаване на перспективите за развиващите се икономики в сравнение с доклада през юли, както и понижения за САЩ и Китай през 2019 година. \r\n***  Действащият президент на Република Сръбска Милорад Додик, избран в председателството на Босна и Херцеговина, възнамерява да работи за признанието на Крим като част от Русия от своята страна, заяви самият той в интервю за руския вестник „Известия“, публикувано във вторник, предава  ТАСС . \r\nВ понеделник Додик стана част от председателството на Босна и Херцеговина за сръбската ѝ част. \r\n„Ще поставя (на дневен ред) подобна инициатива (за признаване на Крим като част от Русия) и възнамерявам да получа признание за статута на Крим наравно с Босна и Херцеговина. В крайна сметка, присъединяването на полуострова към Русия дойде в резултат на легитимен референдум, който съответства на Хартата на ООН. Това беше демократичен процес, във време, в което жителите на полуострова изразиха своята позиция“, заяви Додик, отбелязвайки че Крим исторически е принадлежал на Русия. \r\nДодик също така добави, че би искал сам да посети полуострова. „Аз лично съм крайно заинтересован от посещение на полуострова, особено сега, когато той е част от Русия и възнамерявам да посетя Крим веднага щом се появи такава възможност“, отбеляза той. \r\nЗапитан за възможния натиск върху Сараево от страна на Киев, Додик посочи, че Украйна трябва да се съсредоточи върху решаването на вътрешните си проблеми и нормализацията на отношенията с Русия. „Украйна трябва да реши вътрешнополитическите си проблеми и да определи своята външна политика – и да разбере, че генерираната от Запада позиция на Киев оказа негативен и пагубен ефект върху страната. Страната трябва да пристъпи към нормализация в отношенията си с Русия“, заяви той, добавяйки че в настоящата ситуация по-скоро има натиск от Западните страни. \r\n„Всичко това е една голяма геостратегическа игра. Събитията в Крим се проведоха в една по-демократична атмосфера, отколкото отцепването на Косово от Сърбия. Въпреки това, САЩ и мнозинството техни съюзници признават независимостта на Косово“, отбеляза Милорад Додик. \r\n***", "date": "2018.10.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/09/2576048/api-poradi-namalena-vidimost-vremenno-se-ogranichava-dvizhenieto-v-dvete-posoki-po-am-trakiya-v-uchastaka-ihtiman-tserovo.html", "text": "Временно се ограничава движението в двете посоки по АМ „Тракия“, в участъка Ихтиман – Церово, от км 35 до км 69 поради намалена видимост при км 46, в района на Ихтиман. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут: път I-8 - пътен възел Ихтиман – Септември - път III-8402 - Септември - Злокучене - пътен възел Церово. Шофьорите да се движат с повишено внимание и съобразена скорост \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.09", "title": "АПИ: Поради намалена видимост временно се ограничава движението в двете посоки по АМ „Тракия“, в участъка Ихтиман – Церово"}
{"url": "http://www.focus-news.net/news/2018/10/09/2576052/voa-bret-kavano-obeshta-da-bade-nezavisim-i-bezpristrasten-pri-vstapvaneto-si-vav-varhovniya-sad-na-sasht.html", "text": "Най-новият член на Върховния съд на САЩ Брет Кавано се закле да изслуша всеки случай с уважение и открит ум, по време на встъпването си в длъжност на церемония в Белия дом, предава радио  Voice of America . \r\n„Всеки американски гражданин може да бъде уверен, че ще бъда независим и безпристрастен съдия“, заяви Кавано. \r\nДругите осем члена на най-висшия съд, няколко републикански сенатори с ключов принос за процеса на одобрение, както и президента на страната Доналд Тръмп наблюдаваха, докато пенсионираният вече съдия Антъни Кенеди приложи съдебната клетва на Кавано. \r\n„Процеса за одобрение в Сената беше спорен и емоционален. Това вече приключи“, обяви най-новият член на Върховния съд. \r\nТой добави, че Върховният съд „не е партийна или политическа институция“, обещавайки „винаги да бъда отборен играч в отбора от девет (души)“. \r\nКавано също обяви, че всичките му чиновници ще бъдат жени – „нещо, което се случва за първи път в историята на Върховния съд“.  Йонислав Дочев", "date": "2018.10.09", "title": "VOA: Брет Кавано обеща да бъде „независим и безпристрастен“ при встъпването си във Върховния съд на САЩ"}
{"url": "http://www.focus-news.net/news/2018/10/09/2576057/aktualna-patna-obstanovka.html", "text": "Информация за състоянието на републиканските пътища за 9 октомври, предоставена от  Агенция „Пътна инфраструктура“ . Метеорологична обстановка \r\nСутринта на 9.10.2018 г. на места в низините и котловините ще се образува ниска слоеста облачност или мъгла. Ще е слънчево. До обяд ниската облачност ще намалее, а видимостта ще се подобри. Ще духа слаб, в източните райони до умерен североизточен вятър. Преобладаващите минимални температури ще са между 3° и 8°, дневните - предимно между 19° и 24°. Това съобщиха от  пресцентъра на Агенция „Пътна инфраструктура“. Ограничения за товарни автомобили \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите  \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две ленти в посока София.  \r\nШофьорите да се движат с повишено внимание, спазвайки ограничението на скоростта – до 90 км/ч в участъка от 45+900 до км 53+000 и в двете посоки поради неравности по пътната настилка.  Срок 20.12.2018 г. \r\nВ участъка от км 34+980 до км 41+560 движението се осъществява двупосочно в платното в посока София поради ремонтно-възстановителни дейности на виадукти при км 37+390 и км 38+240.  \r\nОбласт Пазарджик: \r\nДо 15.10.2018 г. движението се осъществява двупосочно в платното посока Пловдив в участъка от км 89+000 до км 89+600 поради ремонт на пътно съоръжение над р. Елшишка. \r\nОбласт Стара Загора: \r\nДо 20.12.2018 г.  движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка.  \r\nОбласт Сливен: \r\nНа 9.10.2018 г. движението в участъка при с. Биково на км 253+000 в посока София се осъществява само в изпреварващата лента поради извършване на ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. \r\nОбласт Бургас: \r\nДо 30.10.2018 г. шофьорите да се движат с повишено внимание и съобразена скорост, спазвайки пътната сигнализация в участъка от км  308+107 до км 359+475 /Деветак – Ветрен/, където се извършва косене на тревни площи \r\nАМ „Хемус“:  \r\nОбласт София:  \r\nДо 31.10.2018 г. движението в участъка от км 6+790 до км 11+850 се осъществява двупосочно в платното посока София поради ремонтни дейности по виадукт при км 9+360.  \r\nI.\tДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nII.\tДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nIII.\tДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nIV.\tДо 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОт 12 ч. до 15 ч. на 9.10.2018 г. ще бъде ограничено движението по АМ „Хемус“ при Ябланица от км 74 до км 79 поради ремонтни дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица. \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в платното за Бургас поради ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация.   \r\nАМ „Люлин“:  \r\nОбласт София:  \r\nДо 20.11.2018 г. движението се осъществява двупосочно в платното за Перник от км 7+100 до км 12+860 поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\". Ограничението на скоростта в участъка е до 50 км/ч.   ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа \r\nОграничения в движението на МПС по първокласната пътна мрежа \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 10.10.2018 г.; \r\nДвижението по път І-1/Е-79/ Видин – Монтана от км 75+000 до км 100+000 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти на място. Срок до 15.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е до 31.10.2018 г. и е сигнализирано с пътни знаци. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДо 31.12.2018 г. движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/ч.  \r\nНа 10.10.2018 г. всички товарните автомобили над 12 т, пътуващи за Северна България ще преминават през Искърското дефиле. Всички тежкотоварни автомобили над 12 тона от София за Варна, Русе и Видин, ще се движат по Софийския околовръстен път и по път II-16 Своге - София. Ще се ограничи преминаването по път I-1 Ботевград - София през прохода Витиня, поради неотложно обрушване на скат и укрепване на подпорни стени.  \r\n- Всички тежкотоварни автомобили над 12 тона от Варна, Русе и Видин за София се отклоняват на п.в. Ребърково по път II-16 /Своге – София/.  \r\n- Всички тежкотоварни автомобили над 12 тона от София за Варна, Русе и Видин се движат по път II-18 /Софийски околовръстен път/ и път II-16 /Своге – София/.  \r\n- За локалното движение между Ботевград и Витиня се организира чрез изчакване на определени места или отбиване по посочените маршрути от патрули на пътна полиция, на път I-1 при км 197+000 /изход с. Врачеш/ и на път I-1 при км 205+200 /м. \"Рибни вир\"/.  \r\n- Движението на леките, лекотоварните автомобили и автобусите от и за София се осъществява по АМ \"Хемус\".  \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nV.\tОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград: \r\n Област София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности до 30.10.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 09.10.2018 г. \r\nСъстояние на Републиканската пътна мрежа \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-1007: Движението по път Път III-1007 (Симитли-Кресна) - Полето –Брежани от км 0+000 до км 1+000 се извършва с повишено внимание поради изсичане на храсти .Срок до 09.10.2018 г.; \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът III-301: Движението по път III-301 Александрово – Дойренци от км 33+000 до км 34+000 се осъществява с повишено внимание поради полагане на хоризонтална маркировка. Има стесняване на едната от лентите за движение. Водачите да се движат с повишено внимание. Срок: 09.10.2018 г.; \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-402: Движението по път III-402 Сопот – Старо село от км 0+000 до км 6+000 се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г.; \r\nПът III-3402: Движението по път III-3402 Дойренци – кръстовище с път Летница – Умаревци от км 40+130 до км 41+130 е ограничено поради смяна на настилката на ж.п. прелез при км 40+884. Движението се регулира с пътни знаци.  \r\nОбходен маршрут за всички МПС от гр. Ловеч и гр. Летница посока с. Дойренци: от кръстовището при км 37+400 на републикански път III-301 по общинската пътна мрежа до с. Дойренци. \r\nОбходен маршрут за движещите се от с. Дойренци към гр. Ловеч и гр. Летница: по път III-3402 до кръстовището при км 40+130 с общинска улица, по която се достига до кръстовището при км 37+400 на път III-301. Срок: 12.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Движението по път ІІІ-812 Спанчевци – Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци.  \r\nОбходен маршрут: по ул. „Тодорини кукли“ в гр. Вършец. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът II-37: Движението по път II-37 с. Панагюрски колони – Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради почистване на настилки, банкети и окопи. Срок до 10.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово – М.Преславец в участъка от кръстовището с път ІІ-23 с. Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с предупредителни пътни знаци и конуси. Срок до 12.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г.ОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 12.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 12.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от пътен възел Чепинско шосе /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по Северната дъга на път II-18 /Софийски околовръстен път/. Срок 20.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на „Републиката“ от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 10.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.09", "title": "Актуална пътна обстановка"}
{"url": "http://www.focus-news.net/news/2018/10/09/2576053/afp-mayk-pompeo-prizova-za-prozrachno-razsledvane-za-izcheznaliya-zhurnalist-ot-strana-na-sauditska-arabiya.html", "text": "Държавният секретар на САЩ Майк Помпео призова за обстойно и открито разследване от страна на Саудитска Арабия за изчезването на журналиста и критик на Рияд Джамал Кашоги, предава  AFP . \r\n„Призоваваме правителството на Саудитска Арабия да подкрепи едно обстойно разследване на изчезването на господин Кашоги и да бъде прозрачно относно резултатите на това разследване“, заяви Помпео в изявление, след като президентът Доналд Тръмп изрази притеснение за журналиста, който изчезна след като влезе в саудитското консулство в Истанбул през изминалата седмица. \r\nТурски официални лица обявиха, че Кашоги е бил убит в консулството, но Рияд отхвърли твърденията и заяви, че той е напуснал сам сградата. \r\n„Видяхме противоречащи информации относно сигурността и местонахождението на видния саудитски журналист и сътрудник на Washington Post Джамал Кашоги“, заяви Помпео. \r\nДържавният департамент е влязъл в контакт със Саудитска Арабия чрез дипломатически канали относно казуса, добави американският дипломат.  Йонислав Дочев", "date": "2018.10.09", "title": "AFP: Майк Помпео призова за „прозрачно“ разследване за изчезналия журналист от страна на Саудитска Арабия"}
{"url": "http://www.focus-news.net/news/2018/10/09/2576051/api-poradi-namalena-vidimost-shofyorite-da-se-dvizhat-s-povisheno-vnimanie-po-pat-i-8-ihtiman-kostenets.html", "text": "Поради намалена видимост шофьорите да се движат с повишено внимание по път I-8 Ихтиман - Костенец, в района на с. Мирово. Това съобщиха от пресцентъра на  Агенция \"Пътна инфраструктура\" .", "date": "2018.10.09", "title": "АПИ: Поради намалена видимост шофьорите да се движат с повишено внимание по път I-8 Ихтиман - Костенец"}
{"url": "http://www.focus-news.net/news/2018/10/09/2576054/mvr-trima-dushi-sa-postradali-pri-katastrofa-na-am-trakiya-dvizhenieto-v-posoka-plovdiv-e-preustanoveno.html", "text": "Трима души са пострадали при катастрофа на АМ „Тракия“, движението в посока Пловдив е преустановено. Това съобщиха от пресцентъра на  МВР . Задимяване и ниска мъгла в района край Ихтиман силно затруднява движението по АМ „Тракия“.  Настъпили са пътни инциденти и верижна катастрофа с участието на пет превозни средства, при която, по първоначални данни има трима пострадали. Движението в посока Пловдив временно е преустановено. Трафикът от Пазарджик към София е насочен по стария път. Пътни полицаи са на място и регулират движението.", "date": "2018.10.09", "title": "МВР:  Трима души са пострадали при катастрофа на АМ „Тракия“, движението в посока Пловдив е преустановено"}
{"url": "http://www.focus-news.net/news/2018/10/09/2576050/vse-oshte-nyama-zapodozryan-za-ubiystvoto-v-ruse-obzor.html", "text": "Трети ден продължава разследването на изнасилването и убийството на журналистката Виктория Маринова в Русе. Със случая е ангажиран целият ресурс на МВР, но до момента няма заподозрян. Тялото на 30-годишната телевизионна водеща, която е била и административен ръководител на русенската телевизия TVN, бе открито на 6 октомври малко след 14.00 часа в обрасла с растителност зона. На няколко метра от него са намерени и нейни лични вещи. Според криминалистите смъртта на жената е настъпила след удари по главата и задушаване. До момента са извършени огледи и претърсвания, разпитани са свидетели. Открит и иззет е автомобилът на жената, който тя е паркирала далеч от мястото, където тялото ѝ е намерено. Назначени са различни по вид експертизи, включително и технически. При откриването на тялото са липсвали мобилният телефон, ключовете за автомобила, очилата и част от дрехите на журналистката.  \r\nВ неделя премиерът Бойко Борисов посочи, че е убеден, че служителите на „Криминална полиция“ и прокурорите ще разкрият убийството. „От това, което знам, от многото ДНК материал, който има, съм убеден, че е въпрос на време да го изкарат. Най-добрите криминалисти сме пратили там“, обясни той. В понеделник министърът на вътрешните работи Младен Маринов и главният прокурор Сотир Цацаров бяха в Русе, където участваха в работно съвещание по случая. След края му стана ясно, че се работи по всички версии за убийството, свързани както с личния, така и с професионалния живот на жертвата, като не се изключва нито една. „Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме, работим по всички“, коментира министър Маринов. От думите му стана ясни, че Институтът по криминология работи на пълни обороти - всички находки, които се изземват, незабавно се изпращат за експертиза. Министърът каза също, че до момента няма съвпадение с откритото ДНК. „Твърде рано е. Ако имахме съвпадение по ДНК щяхме да го съобщим веднага и щяхме да сме задържали извършителя“, заяви Младен Маринов. Главният прокурор Сотир Цацаров коментира, че извършеното престъпление е изключително брутално и жестоко и също отбеляза, че не се изключва нито една версия по случая. Според главния прокурор Сотир Цацаров обаче няма категорични данни убийството на 30-годишната жена да е свързано с работата ѝ като журналист. \r\n„Не можем да кажем, че версията за изпълнението на работата ѝ като журналист или с оглед тематика на предаванията ѝ е определящата версия. Нека на този етап бъдем пестеливи, не защото няма какво да кажем, а защото всяка непредпазливо изтървана дума ще увреди пряката работа“, каза главният прокурор. \r\nКоментар по темата направиха и от БСП, които поискаха действия от правителството за разкриване на мотивите за убийството. От партията заявиха, че очакват и конкретни мерки за защита на свободата на медиите. Секретарят на ПГ на „БСП за България“ Кристиан Вигенин отчете, че досега български журналист не е ставал жертва на подобно престъпление и от нас зависи дали това ще бъде прецедент или ще се превърне в нещо нормално. Той даде пример, че в Словакия за подобен случай министър-председателят е подал оставка, а властта у нас се е опитала да омаловажи това убийство, подчертавайки, че най-вероятно то не е свързано с работата на убитата. Лидерът на БСП Корнелия Нинова бе категорична, че партията не полизитира темата и посочи, че мълчанието в такива случаи би било укоримо и непростимо. „Това убийство е още един елемент от несигурната среда в България, от равнището на престъпност в България“, коментира Нинова. \r\nЖестокото убийството на телевизионната водеща намери отзвук и в световните медии. Представителят на Организацията за сигурност и сътрудничество в Европа (ОССЕ) за свободата на медиите в Харлем Дезир осъди убийството в социалната мрежа „Туитър“: \r\n„Шокирани сме от убийството на разследващия журналист Виктория Маринова в България. Спешно призоваваме за пълно и щателно разследване. Отговорните трябва да бъдат наказани!“. Той увери, че „ще следи внимателно разследването на ужасното убийство на журналистката Виктория Маринова в България. Няма безнаказаност за убийците на журналисти. Трябва бързо да се определи дали убийството е свързано с работата й\". \r\n„Българска журналистка е брутално убита в Русе“, пише британският вестник The Gurdian. Изданието отбелязва, че Маринова е третият журналист, убит в Европейския съюз за една година. Британският вестник посочва, че наскоро младата телевизионна водеща е представила възобновената дискусионна програма „Детектор“ за малката телевизионна телевизия TVN на Русе, като в първия епизод на шоуто от 30 септември, са излъчени интервюта с разследващите журналисти Димитър Стоянов от интернет страницата на Bivol.bg и Атила Биро от проекта \"Romanian Rise\" за разследване на предполагаеми измами, включващи средства на ЕС, свързани с големи бизнесмени и политици. Двамата за кратко бяха задържани от полицията, докато се опитваха да спрат унищожаването на документи, свързани със схемата, действие на властите , осъдено от \"Репортери без граници\" (RSF) \r\n„Ние сме в шок. По никакъв начин никога не сме получили никакви заплахи - насочени към нея или към телевизията \", заяви журналист от TVN пред AFP под условие на анонимност, като добави, че той и неговите колеги сега се страхуват за тяхната безопасност. Той описва бившия си колега като \"изключително дисциплиниран, амбициозен, винаги се отдава напълно на това, което прави и беше човек с крайно чувство за справедливост\". \r\n„Българска журналистка е брутално убита“, съобщава германският вестник BILD в материал за убийството в Русе на телевизионната водеща Виктория Маринова. От редакцията привеждат думите на Кристиан Мир, директор на „Репортери без граници\" в Германия, който чрез съобщение в социалната мрежа „Туитър“ отбелязва, че убийството на Маринова е третото подобно в ЕС за последните 12 месеца след това Ян Кучик в Словакия и на Дафне Каруана Галисия в Малта. И тримата убити журналисти са разследвали корупционни схеми. Темата е включена и в информационния поток на други медии от Балканите и Европа.  \r\nВ понеделник вечерта в памет на телевизионната водеща се организираха бдения в редица български градове, сред които Русе, София, Стара Загора, Пловдив и Ямбол и др. В тях се включиха стотици граждани, които запалиха свещи и помълчаха, за да почетат Виктория и да изразят съпричастността си с близките й.", "date": "2018.10.09", "title": "Все още няма заподозрян за убийството в Русе (ОБЗОР)"}
{"url": "http://www.focus-news.net/news/2018/10/09/2576058/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-kapitan-andreevo.html", "text": "На българо-турската граница трафикът е интензивен на ГКПП „Капитан Андреево“ за товарни автомобили на изход. Това съобщиха от пресцентъра на ГД „Гранична полиция“. На българо-румънската граница трафикът е интензивен на ГКПП „Дунав мост – Видин“ за товарни автомобили на изход. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2018.10.09", "title": "ГД „Гранична полиция“: Интензивен на изход за товарни автомобили е трафикът на ГКПП „Капитан Андреево“"}
{"url": "http://www.focus-news.net/news/2018/10/09/2576059/predstoyashti-mezhdunarodni-sabitiya-za-9-oktomvri-agentsiya-fokus.html", "text": "Парламентарната асамблея на Съвета на Европа гласува за промяна в правилника, която ще възстанови правото на глас на руските делегати, отнето след присъединяването на Крим към Русия.  \r\n***  Държавният глава на Турция Реджеп Тайип Ердоган продължава посещението си в Унгария.  \r\n***  Годишна среща на Международния валутен фонд и Световната банка.  \r\n***  „Белингкет“ ще съобщят името на втория заподозрян за отравянето в Солзбъри. \r\n***  Церемонията по откриването на Франкфуртския панаир на книгата ще бъде открита с реч на Върховния представител на ЕС по външните въпроси и политиката за сигурност. \r\n***  Властите в Берлин ще решават за налагането на забрана за дизелови превозни средства. \r\n***  Профсъюзите призовават за еднодневна стачка срещу политиката на президента на Франция Еманюел Макрон. \r\n***  Ирландия представя финалния бюджет преди Брекзит. \r\n***", "date": "2018.10.09", "title": "Предстоящи международни събития за 9 октомври (Агенция „Фокус“)"}
{"url": "http://www.focus-news.net/news/2018/10/09/2576033/the-moscow-times-razsledvashtata-grupa-bellingcat-razkri-che-aleksandar-petrov-e-doktor-koyto-raboti-za-gru.html", "text": "Ново разследване от екипа на „Bellingcat“ твърди, че вторият мъж, идентифициран от британските власти като замесен в отравянето на Сергей Скрипал, е също и офицер от военното разузнаване на Русия, пише руският англоезичен вестник  The Moscow Times . \r\nНаскоро „Bellingcat“ разкри, че мъжът, който досега беше познат като Руслан Боширов, е всъщност Анатоли Чепига, полковник, който е бил пращан в Чечня три пъти и е бил удостояван с наградата „Герой на Русия“, най-високата държавната награда в страната, през 2014 година. \r\nВ предварителен доклад, публикуван в понеделник, „Bellingcat“ идентифицира втория мъж – широко познат като Александър Петров – като Александър Мишкин и заяви, че той е военен лекар от село в северния руски регион Архангелск. \r\nОт разследващата група добавиха, че ще публикуват пълното си разследване за идентичността на Мишкин във вторник.  Йонислав Дочев", "date": "2018.10.09", "title": "The Moscow Times: Разследващата група „Bellingcat“ разкри, че „Александър Петров“ е доктор, който работи за ГРУ"}
{"url": "http://www.focus-news.net/news/2018/10/09/2576060/predstoyashti-sabitiya-v-stranata-za-9-oktomvri-agentsiya-fokus.html", "text": "*** \r\nОт 10.00 часа в зала „Триадица“ на резиденция „Бояна“ президентът Румен Радев ще открие кръгла маса на тема „Неравенства и бедност в България“.  \r\n*** \r\nОт 11.00 часа в Заседателна зала на Общински съвет - Видин заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.30 часа заместник-министър Николова ще вземе участие и в среща на тема „Визия за развитие на област Видин до 2030 г.“, организирана от кмета на Община Видин инж. Огнян Ценков. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа в Централния военен клуб  ще се проведе конференция с международно участие на тема: „Единно европейско въздушно пространство“- 2018. \r\n*** \r\nОт 09.30 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 11-и състав на Софийски градски съд ще заседава по делото срещу срещу Христо Петров бивш управител на „Фонд научни изследвания“, на когото  е повдигнато обвинение в умишлена безстопанственост. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Даниел Б., Страхил Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в клуб „Перото” в НДК ще бъде представена детската книга „Нови приказки за нашите деца“. \r\n*** \r\nОт 10.00 часа в сградата на КЕВР на бул. \"Княз Дондуков\" 8-10, ет. 4 ще се проведе обществено обсъждане на План за развитие на електропреносната мрежа на България за периода 2018-2027 г. на \"Електроенергиен системен оператор\" ЕАД. \r\n*** \r\nОт 10.30 часа  в сградата на КЕВР на бул. „Княз Дондуков“ 8-10, ет. 4 ще се проведе обществено обсъждане на проект на решение относно изменение на цените на електрическата енергия във връзка с изменение на цените на природния газ от 01.10.2018 г. \r\n*** \r\nОт 10.30 часа 3-ти състав на Специализирания наказателен съд ще заседава по делото срещу Габриел Б., Георги М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в „+Това“ на ул. Марин Дринов № 30 ще се проведе пресконференция, на която ще бъдат представени данните от национално представително проучване за употребата на телесно наказание (шамари, удряне, пляскане, бой с пръчка и др.) над деца в България, както и на други форми на вербално и емоционално насилие и унижаващи практики. Проучването е проведено от Агенция „Ноема“ по поръчка на Национална мрежа за децата. \r\n*** \r\nОт 11.00 часа в Национален пресклуб БТА Синдикат „Защита“ ще обяви готовността за национални протестни действия заради неадекватната подоходна политика на правителството и необоснования скок на цените. \r\n*** \r\nОт 11.30 часа в Пресклуб „България“ на Националния стадион  ще се проведе пресконференция по повод предстоящия Wizz Air София маратон 2018, който ще се проведе на 14 октомври. \r\n*** \r\nОт 12.00 часа пред централния вход на Солична общинаобщинските съветници от Глас Народен, \"Зелените\", Симеон Славчев, БСП, Нормална държава и ДСБ, които са вносители на Доклада за искане на местен референдум във връзка с изграждането на инсталация за горене на RDF отпадъци в София, ще дадат брифинг. \r\n*** \r\nОт 12.30 часа в централата на АБВ ръководството на партията ще даде пресконференция. \r\n*** \r\nОт 13.00 часа 1-ви състав на Софийски градски съд ще заседава по делото срещу Огнян Донев и Борис Борисов, подсъдими за укриване и неплащане на данъчни задължения, при което е ощетено Министерство на финансите. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Валентин К. и Красимир Й., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ №10, етаж 1. \r\n*** \r\nОт 15.30 часа в Централния военен клуб ще бъде представена биографичната книга за ген. Константин Попов „Високо небе“. \r\n*** \r\nОт 16.00 часа в зала „Сиконко” ще се проведат срещи от ученически турнири по мини-волейбол “Малки великани”. \r\n*** \r\nОт 16.30 часа в зала „Пресцентър“ на Министерството на труда и социалната ще се проведе консултативна среща, в която ще участват председателят на Държавната агенция за закрила на детето д-р Елеонора Лилова и представители на обществените съвети и училищни настоятелства на столични училища. Темите, които ще бъдат обсъждани на срещата, са свързани с приоритетните области на Националната стратегия за детето 2019-2030 г. – „Здраве (физическо, психическо и социално благополучие на децата) и здравословен начин на живот“, „Качествено образование“, „Подкрепа на семейството“, „Отдих и свободно време на децата“, „Сигурна и безопасна среда, превенция на насилието и достъп до правосъдие“. \r\n*** \r\nОт 18.30 часа в Литературен клуб „Перото“ ще бъде представен най-новият роман на Здравка Евтимова – „Зелените очи на вятъра“. \r\n*** \r\nОт 18.30 часа в галерия „Серика“ част от „Пазари Възраждане“ ЕАД, ул. „Цар Самуил“ 90, ет.2 на ъгъла с ул. „Лозенград“ ще се състои открването на изложбата „Форми от града“ на художника Сашо Стоицов. \r\n*** \r\nОт 18.30 часа в храм „Св. апостол Андрей Първозвани“ ще се проведе духовна беседа на тема „Светият град Йерусалим“, водена от доц. д-р Екатерина Дамянова от БФ на СУ. \r\n*** \r\nОт 20.00 часа в зала 1 на НДК ще се състои концерт, с който група АКАГА ще отбележи 27 години на сцената. \r\n*** \r\nОт 20.00 часа в клуб „Карусел“ ще се проведе събитието Ratio представа: Food Evolution. В рамките му ще бъде прожектиран филмът Food Evolution и ще се проведе дискусия за връзката между храната и здравето. \r\n*** \r\nОт 18.00 часа в Регионална библиотека „П. Яворов“ ще бъде открита изложба в памет на един от най-значимите български графици, илюстратори, художници от втората половина на XX – Стефан Марков. \r\n*** \r\nОт 11.00 часа в пункт за базиране Варна ще се проведат ритуал по тържествено изпращане на минен ловец „Цибър” от състава на Трети отряд противоминни кораби, който заминава на 39-дневно задгранично плаване.   \r\n*** \r\nОт 11.00 часа в Професионалната гимназията по туризъм „Проф. Д-р Асен Златаров“ ще се проведе кулинарно ателие, водено от френски шеф-готвач Ален Тет, преподавател в Професионалната гимназия по туризъм и хотелиерство Жорж Фреш,  Монпелие. Събитието е част от инициативата Седмицата на вкуса“, организирана от Френски Институт България, Франкофонски център Варна, в партньорство с Професионалната гимназията по туризъм „Проф. Д-р Асен Златаров“ Варна. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 ще се проведе приемна с граждани на общинския съветник д-р Лидия Маринова. \r\n*** \r\nОт 15.00 часа в зала „Юнашки салон”, Командването на Военноморските сили и Община Варна организират съвместно представяне на книга със записките по военноморска история на бележития флотски  офицер, командвал военния флот на България и първият произведен в адмиралско звание, контраадмирал Иван Вариклечков. \r\n*** \r\nОт 18.00 часа в Художествен музей Георги Велчев ще бе представена ретроспективна изложба на Марио Жеков /1898-1955/. \r\n*** \r\nОт 16.00 часа в залата на община Велико Търново, телевизионна водеща и журналист Галя Щърбева ще говори на тема „Различното лице на журналистиката“ пред ученици, студенти и регионални журналисти. Събитието първото от серия такива, организирани от Градски ученически парламент – Велико Търново. \r\n*** \r\nОт 19.00 часа в Клуб 7 ще бъдат представени книгите „Аз бях DJ“ с автор Васко Громков. \r\n*** \r\nОт 18.30 часа в квартал „Чепино“ кметът на Община Велинград  д-р Костадин Коев ще проведе срещи-разговори с гражданите за проблемите на Велинград. \r\n*** \r\nОт 15.00 часа в залата за тенис на корт ще бъдат наградени победителите от „Ученически игри“ сезон 2017/2018. \r\n*** \r\nОт 17.30 часа в Художествена галерия „Недялко Каранешев“ ще бъде представена поетичната книга за деца „Детство мое, едно си ти!” на Илия Тихов. \r\n***  \r\nОт 18.30 часа в НЧ „Напредък-1869“ Музикално-драматичечен театър „Константин Кисимов“ – Велико Търново, представя мюзикъла „Криворазбраната цивилизация”, музика Дечо Таралежков, текст Добри Войников.  \r\n*** \r\nОт 17.30 часа в  Народно читалище „Мевляна – 2012 г.“ ще се проведе музикална вечер, посветена на 90 години от рождението на Кадрие Лятифова. \r\n*** \r\nОт 18.00 часа в Художествената галерия ще бъдат отбелязани 130 години от рождението на Дора Габе.  Ще бъде представен „В очакване на Слънцето“ рецитал на поети от Български П.Е.Н. – Център в памет на Дора Габе. След това ще се  проведе разговор на тема „Литературният превод – предизвикателство на съвремието“.  \r\n*** \r\nОт 16.00 часа в Медицинския университет – Плевен ще започне 16-ото издание на Международната медицинска научна конференция за студенти и млади лекари. \r\n*** \r\nОт 09.00 часа в Зала 1 на Апелативен съд подсъдимият с инициали Н.Д. обжалва присъдата си, с която е признат за виновен за представяне на неверни сведения.   \r\n*** \r\nОт 09.30 часа в Зала 1 на Окръжен съд ще се гледа делото на подсъдимия Тургут А., който на причинил смъртта на И.И. и на Е.А., навлизайки в насрещното движение на АМ „Тракия“. \r\n*** \r\nОт 10.00 часа Авиобаза „Граф Игнатиево“ ще отвори врати за посетители по повод Празника на Военновъздушните сили. \r\n*** \r\nОт 13.30 часа в Зала 1 на Апелативен съд ще се гледа делото на подсъдимия с инициали Николай Я., който се опитал умишлено да умъртви Х. П. чрез пушка. \r\n*** \r\nОт 16.00 часа общинският съветник от ГЕРБ Иван Вичков ще се срещне с граждани в партийния офис в район „Тракия” в блок 91. \r\n*** \r\nОт 17.30 часа в  изложбената зала на Държавен архив – Пловдив ще бъде открито четвъртото издание на фото изложбата на Музея на фотографията и съвременните визуални изкуства - „Самолетостроенето в Казанлък“. \r\n*** \r\nОт 18.00 часа в Конферентната зала на Народна библиотека (НБ) „Иван Вазов“ – Пловдив ще бъде представена новата книга на Наталия Бояджиева „Лицата на Филипините“. \r\n*** \r\nОт 18.30 часа в Балабанова къща ще има концерт на Ангел Станков – цигулка, Ростислав Йовчев – пиано. Концертът е част от IX Международен фестивал „Дни на музиката в Балабановата къща”  и е със специалното участие на Анатоли Кръстев – виолончело и Ясен Теодосиев – валдхорна. \r\n*** \r\nОт 10.00 часа в зала 2 на Община Стара Загора ще се проведе пресконференция по повод предстоящия фестивал „Здравей, здраве“, който ще се проведе на 13 и 14 октомври в НЧ „Св. Климент Охридски 1858“. \r\n*** \r\nОт 11.00 часа в Пресклуб на БТА - Стара Загора ще се проведе Пресконференция на ВМФ при Тракийския университет. \r\n***   \r\nОт 10.00 часа в зала 203 на общината ще бъден даден редовен брифинг.  \r\n*** \r\nОт 10.30 часа в детския отдел на Регионална библиотека „Стилиян Чилингиров” ще се проведат демонстрации и практическа работа с роботчетата Финч, подарени на библиотеката от Посолството на САЩ в България. Събитието е част от програмата за отбелязване на Европейската седмица на програмирането. \r\n***   \r\nОт 13.30 часа в зала 203 на общината ще се проведе заседание на Регионалното сдружение за управление  на отпадъците.", "date": "2018.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2018/10/09/2576062/nimh-vremeto-shte-bade-slanchevo-maksimalnite-temperaturi-shte-sa-mezhdu-19-i-24.html", "text": "Времето ще бъде слънчево. Преди обяд на места в низините и котловините ще има ниска слоеста облачност или мъгла. Ще духа слаб до умерен североизточен вятър.  Максималните температури ще са между 19° и 24°. Това съобщи дежурният синоптик Боряна Маркова от  Националния институт по метеорология и хидрология (НИМХ) към Българската академия на науките (БАН) . По Черноморието ще е предимно слънчево, преди обяд на места с ниска слоеста облачност или мъгла. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала. В планините ще е слънчево. Ще духа умерен вятър от изток-североизток. Максималната температура на височина 1200 метра около 15°, на 2000 метра около 9°.", "date": "2018.10.09", "title": "НИМХ:  Времето ще бъде слънчево, максималните температури ще са между 19° и 24°"}
{"url": "http://www.focus-news.net/news/2018/10/09/2576056/tass-zapodozryan-za-opita-za-ubiystvo-na-nikolas-maduro-se-samoubi-vav-venetsuela.html", "text": "Венецуелският опозиционен политик Фернандо Албан Салазар, заподозрян в неуспешния опит за покушение на президента на страната Николас Мадуро, се е самоубил, след като е бил заведен в щаб-квартирата на Боливарската национална разузнавателна служба. Информацията е била потвърдена от главния прокурор на Венецуела Тарек Уилям Сааб, предава  ТАСС . \r\n„Преди няколко минути разбрахме за самоубийството на съветника към столичния район на Каракас, Фернандо Алберто Албан Салазар“, заяви Сааб по телефона за държавната телевизия „VTV“. \r\nПо думите на главния прокурор, опозиционният политик е поискал да бъде пуснат до тоалетната и, влизайки там, е извършил самоубийство. „Прокуратурата назначи двама национални прокурори, които да проведат изчерпателно разследване, за да установят причините за инцидента“, поясни Сааб.  Йонислав Дочев", "date": "2018.10.09", "title": "ТАСС: Заподозрян за опита за убийство на Николас Мадуро се самоуби във Венецуела"}
{"url": "http://www.focus-news.net/news/2018/10/09/2576065/predsedatelyat-na-narodnoto-sabranie-tsveta-karayancheva-shte-uchastva-v-tretata-sreshta-na-predsedatelite-na-parlamenti-ot-evropa-i-aziya.html", "text": "Председателят на Народното събрание Цвета Караянчева ще участва в Третата среща на председателите на парламенти от Европа и Азия. Това съобщиха от пресцентъра на  Народното събрание . В рамките на форума ще бъдат разисквани теми, свързани с икономическото сътрудничество, околната среда и устойчивото развитие. Конференцията ще се проведе в Анталия, Турция.", "date": "2018.10.09", "title": "Председателят на Народното събрание Цвета Караянчева ще участва в Третата среща на председателите на парламенти от Европа и Азия"}
{"url": "http://www.focus-news.net/news/2018/10/09/2576064/ministar-neno-dimov-shte-uchastva-v-zasedanieto-na-saveta-na-es-po-okolna-sreda-v-lyuksemburg.html", "text": "Министърът на околната среда и водите Нено Димов ще участва в заседанието на Съвета на ЕС по околна среда, което ще се проведе на 9 октомври 2018 г. в Люксембург. Това съобщиха от пресцентъра на  Министерството на околната среда и водите . В рамките на Съвета и по инициатива на министър Димов България, подкрепена от Полша и Словакия, ще постави на вниманието на министрите по околна среда на ЕС и на Европейската комисия въпроса за предприемане на мерки срещу замърсяването на въздуха във връзка с очаквания наплив на употребявани автомобили от държави членки с високи средни доходи на глава от населението към такива с по-ниски, след като все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В дневния ред на Съвета се предвижда приемане на обща позиция на държавите на ЕС по Регламент, установяващ стандарти за емисиите на нови леки и лекотоварни автомобили. Държавите членки ще дебатират заложените цели за намаляване на въглеродните емисии към 2030 г. и механизма за стимулиране на нулево и ниско емисионни автомобили. Европейският парламент прие своята позиция на 4 октомври 2018 г., като заложи изключително амбициозната цел от 40% намаляване на емисиите от въглероден диоксид от 2030 г. По инициатива на премиерите на държавите от Вишеградската четворка – Словакия, Унгария, Полша и Чехия, към която се присъедини и България, страната ни ще отстоява при определяне на намаляването на емисиите, да се отчита социално-икономическия елемент и не би приела намаление по-високо от 30%. Съветът ще приеме Заключения, изразяващи основните елементи на преговорната позиция на ЕС за Конференцията на страните по Рамковата конвенция на ООН по изменение на климата, която ще се проведе през декември тази година в Полша. Очаква се министрите да приемат и Заключения на Съвета на ЕС относно позицията на ЕС за предстоящите през ноември срещи по Рамковата конвенция за биологично разнообразие на ООН. Документът представя дългосрочната визия на Съюза за устойчиво развитие и опазване на биоразнообразието.", "date": "2018.10.09", "title": "Министър Нено Димов ще участва в заседанието на Съвета на ЕС по околна среда в Люксембург"}
{"url": "http://www.focus-news.net/news/2018/10/09/2576063/am-trakiya-vavedeni-sa-obhodni-marshruti-i-v-dvete-posoki-na-magistralata-poradi-namalenata-vidimost-kray-ihtiman.html", "text": "Движението по АМ \"Тракия\", в участъка Ихтиман - Церово временно се пренасочва по обходни маршрути поради намалена видимост при км 46 в района на Ихтиман. Това съобщиха от пресцентъра на  Агенция \"Пътна инфраструктура\"  (АПИ). \r\nТрафикът в посока Пловдив се пренасочва от кръстовището за Лозен - Равно поле, Мусачево - Елин Пелин и по път I-6 София – Златица – път II-37 Панагюрище - до пътен възел \"Гелеменово\" и АМ \"Тракия\". \r\nДвижението в посока София се отклонява от пътен възел Церово на АМ „Тракия“ - път III-8402 Церово - Злокучене - Септември - път I-8 Септември - Ихтиман. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.09", "title": "АМ \"Тракия\": Въведени са обходни маршрути и в двете посоки на магистралата поради намалената видимост край Ихтиман"}
{"url": "http://www.focus-news.net/news/2018/10/09/2576068/zam-ministarat-na-regionalnoto-razvitie-denitsa-nikolova-shte-poseti-vidin.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Видин. Това съобщиха от пресцентъра на  Министерство на регионалното развитие и благоустройството . От 11.00 часа в Заседателна зала на Общински съвет - Видин (пл. „Бдинци“ 2) зам.-министър Николова ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  \r\nУчастие в информационната кампания ще вземат представители на Министерството на културата, Министерството на туризма, Фонда на фондовете и др. Сред поканените в срещата са кметове на общини, допустими за подкрепа по програмата, участници в Регионалните съвети за развитие, представители на работодателски и синдикални организации, неправителствени организации, културни институции, туристически сдружения и др. Целта на кампанията е всички заинтересовани да  получат разяснения на място за възможностите за финансиране на туристически обекти и обекти, генериращи приходи в сферата на културата, спорта и др. атракциони в рамките на градовете с финансиране и подкрепа на ОПРР.  \r\nОт 13.30 часа заместник-министър Николова ще вземе участие и в среща на тема „Визия за развитие на област Видин до 2030 г.“, организирана от кмета на Община Видин инж. Огнян Ценков.", "date": "2018.10.09", "title": "Зам.-министърът на регионалното развитие Деница Николова ще посети Видин"}
{"url": "http://www.focus-news.net/news/2018/10/09/2576069/pregled-na-osnovnite-temi-v-dobrudzhanskiya-pechat.html", "text": "За дарителска акция в помощ на тежко пострадал ученик при катастрофа съобщава на първа страница вестник  „Нова добруджанска трибуна“ . Акцията е подета от ученици във Финансово-стопанската гимназия в Добрич. Тя е в помощ на Емо Ангелов от 12 клас, пострадал тежко при пътен инцидент в неделя. Съпричастни на доброто дело са и ученици от СУ „П.Р.Славейков“. Средствата са необходими за животоспасяваща операция, която ще бъде извършена днес. Директорът на училището е дал уверение, че ще бъде изготвен протокол за дарителските средства. „Ремонтират хотел „Москва“, съобщава изданието. Сградата се намира в центъра на града и е паметник на културата. Дейностите вече са започнали. Емблематичната сграда е строена през румънския период със средства на български банкери. В началото хотелът се е наричал „Индустриал“. „Пречиствателната станция на Тервел получава Акт 16“, съобщава всекидневникът. В края на миналия месец държавната приемателна комисия е приела новоизграденото съоръжение. То е част от втората фаза по проект на Община Тервел за обновяване на водния сектор там. „Седем общински полицаи ще дежурят в Добрич“, съобщава на първа страница другият регионален вестник  „Добруджанска трибуна“ . Служителите вече са преминали обучение и сега в полагаем по закон отпуск. Вчера е проведена среща между общинските полицаи, секретаря на Общината и кмета. Предвидени са 250 000 лв. за общинска полиция тази година, но сумата няма да бъде изразходена цялата, тъй като годината е към края си, а звеното предстои да започне работа. „Български камерен оркестър – Добрич отбелязва юбилей с тържествен концерт“, съобщава вестникът. Концертът е на 16 октомври от 18,30 часа в зала „Добрич“. Подбрана е специална програма, за солист е поканен кларинетиста Данчо Радевски. В своята 50-годишна история Български камерен оркестър – Добрич работи с различни диригенти – Константин Илиев, Васил Казанджиев, Йордан Дафов и др. „Община Добрич е финалист в конкурса „Иновации в политиката“, съобщава изданието. 1054 независими европейски граждани са гласували за Добрич и проекта „Глобал Добрич“ в рамките на наградите „Иновации в политиката“. Община Добрич е финалист в категорията „Общност“ и е номинирана между над 600 участници. Проектът „Глобал Добрич“ е гражданска инициатива, подкрепена от добричкия кмет, която през 2017 година организира два форума „Добрич в бъдеще време“.", "date": "2018.10.09", "title": "Преглед на основните теми в добруджанския печат"}
{"url": "http://www.focus-news.net/news/2018/10/09/2576067/sofiya-podrobnosti-za-predprietite-merki-vav-vrazka-sas-zadimyavaneto-na-am-trakiya-shte-badat-dadeni-pri-otklonenieto-za-s-lozen.html", "text": "Подробности за предприетите мерки във връзка със задимяването на АМ“ Тракия“ ще дадат главен комисар Николай Николов, директор на ГДПБЗН и директорът на ОДМВР – София старши комисар Николай Спасов. Това съобщиха от пресцентъра на  МВР . Брифингът ще се състои в 08.00 часа на отклонението за село Лозен.", "date": "2018.10.09", "title": "София: Подробности за предприетите мерки във връзка със задимяването на АМ“ Тракия“ ще бъдат дадени при отклонението за с. Лозен"}
{"url": "http://www.focus-news.net/news/2018/10/09/2576066/ria-novosti-yuzhna-koreya-i-sasht-shte-provedat-pregovori-po-vaprosa-za-yadrenoto-razorazhavane.html", "text": "Южнокорейският министър по въпросите на националното обединение Чо Мьон-гьон възнамерява да посети САЩ през следващите месеци, за да обсъди задълженията на Северна Корея за ядрено разоръжаване и междукорейските мирни преговори, съобщава агенция „Yonhap“, като се позовава на източник в министерството, предава  РИА Новости . \r\nСпоред информацията южнокорейският министър ще проведе среща с американски представители във Вашингтон между 13 и 17 ноември. \r\n„Детайли относно графика се обсъждат. Сега се прилагат всички усилия за организация на визитата в средата на ноември, въпреки че всичко може да се промени в зависимост от втората среща на върха между САЩ и Северна Корея, както и междукорейските събития“, се казва в информацията. \r\nСъобщава се, че основната тема на разговорите ще бъде „насърчаване на разбирането на севернокорейския въпрос в политическия и частния сектор на САЩ“. Според информациите на „Yonhap“, в хода на посещението си Чо Мьон-гьон възнамерява също да присъства на Корейския глобален форум, който ще се проведе в града на 15 ноември и там да се срещне с корейски граждани.  Йонислав Дочев", "date": "2018.10.09", "title": "РИА Новости: Южна Корея и САЩ ще проведат преговори по въпроса за ядреното разоръжаване"}
{"url": "http://www.focus-news.net/news/2018/10/09/2576070/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  партията.  Желаещите може да се запишат предварително на телефон 02/987 20 86.", "date": "2018.10.09", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/10/09/2576061/prezidentat-rumen-radev-shte-otkrie-kragla-masa-posvetena-na-neravenstvata-i-bednostta-v-balgariya.html", "text": "На 9 октомври от 10.00 часа в зала „Триадица“ на резиденция „Бояна“ президентът Румен Радев ще открие кръгла маса на тема „Неравенства и бедност в България“. Това съобщиха от  Прессекретариата на държавния глава . Като основни лектори в събитието са поканени учени с изследователски интерес в сферата на неравенствата в обществото. Доклади за икономическите предпоставки и социалните измерения на неравенствата  ще представят проф. Христина Вучева, проф. Гарабед Минасян, доц. Виктор Йоцов, доц. Мария Желязкова, проф. Искра Белева, проф. Духомир Минев, доц. Божидар Ивков, Атанас Пеканов и Стоянка Черкезова.   \r\nВъв форума, който се провежда под патронажа на държавния глава, ще участват представители на изпълнителната власт, работодателските и синдикални организации, университетски преподаватели и учени от Българската академия на науките.", "date": "2018.10.09", "title": "Президентът Румен Радев ще открие кръгла маса, посветена на неравенствата и бедността в България"}
{"url": "http://www.focus-news.net/news/2018/10/09/2576072/denyat-9-oktomvri-v-balgarskata-istoriya.html", "text": "През 1849 г. с тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква. \r\nНа тази дата през 1915 г. войските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков. \r\n2017 г. \r\nДепутатът от ГЕРБ Пламен Манушев е избран за зам.-председател на политическия комитет на НАТО.  \r\n2002 г. \r\nВ периода 7 - 9 октомври се състои първо посещение в Англия на министър-председателя Симеон Сакскобургготски. Премиерът Тони Блеър заявява подкрепата си за членството на България в НАТО. С участието на вицепремиера Николай Василев се провежда и Българо-британски бизнес форум. \r\n2002 г. \r\nЕвропейската комисия публикува доклада си за 2002 г., в който България е призната за страна с функционираща пазарна икономика. \r\n2001 г.  \r\nБългария е избрана за непостоянен член на Съвета за сигурност на ООН за периода от 2002 г. до 2003 г. \r\nСъвета за сигурност е главният орган на Организацията на обединените нации. Създаден е през 1945 г. със седалище - Ню Йорк. Състои се от 15 държави членки: 5 постоянни (Русия, Великобритания, САЩ, Франция и Китай) и 10 непостоянни, избирани за срок от 2 години от Общото събрание на ООН. Съветът на ООН носи главна отговорност за поддържането на мира и сигурността в света. Може да бъде сезиран за всяка ситуация, застрашаваща международния мир и сигурност от Общото събрание на ООН, от генералния секретар на ООН и от всяка държава, член на ООН.  \r\n1997 г. \r\nБългарският президент Петър Стоянов подписва в Страсбург от името на България Рамковата конвенция за националните малцинства. Рамковата конвенция за защита на националните малцинства е приета от Комитета на министрите на Съвета на Европа на 10 ноември 1994 година. Процесът на подписването й започва на 1 февруари 1995 година, а в сила Конвенцията влиза на 1 февруари 1998 година. Приложение І представя списъка с държавите-членки и нечленки на Съвета на Европа, които са ратифицирали и/или подписали Рамковата конвенция. \r\n1991 г. \r\nВ София е подписан договор между България и ФРГ за сътрудничество и приятелство. \r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954г.), а с Федерална република Германия - на 21 декември 1973 г..  \r\n1976 г.  \r\nВ периода 9 - 11 октомври в София се провежда II конгрес на Българското историческо дружество. \r\nБългарското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история. \r\n1975 г. \r\nВ Пловдив се провежда Първият фестивал на българския късометражен филм. \r\n1915 г. \r\nВойските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков. \r\n1912 г. \r\nПоставено е началото на Лозенградското сражение на I и III армия и Източната турска армия. \r\nВ първите дни на октомври 1912 г. в хода на Балканската война е извършена една от най-успешните военни операции на българската армия - превземането на крепостта Лозенград. Лозенград е превзет в движение. Губим 532 души и са ранени 1420, докато при Одрин даваме 2600 убити и над 6000 ранени. \r\n1877 г. \r\nВ хода на Руско-турската освободителна война в Плевен пристига подкрепление на турските военни части начело с Шефкет паша (16 000 души, боеприпаси и храни). \r\n1849 г. \r\nС тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква. На тази дата са родени: \r\n1905 г. \r\nРодена е Василка Павлова Генадиева - българска художничка. Завършва живопис в Художествената академия в София през 1930 г. при Б. Митов и Н. Маринов. Член е на Дружеството на независимите художници от 1931 г. Рисува предимно портрети и натюрморти. Сред популярните й творби са: \"Автопортрет\" (1934 г.), \"Зора\" (1935 г.), \"Портрет на момиче\" (1947 г.); портрет на М. Маджаров, Ал. Балабанов, Д. Благоев, Г. Кирков, В. Коларов, В. Левски и др.; натюрморти - \"Фикус\" (1934 г.), \"Невени\" (1968 г.) и др. Умира на 4 ноември 1973 г. в София. \r\n1834 г. \r\nРоден е Захарий Димитров Доспевски - български иконописец и стенописец, представител на Самоковската художествена школа. Син е на Димитър Зограф и племенник на Захарий Зограф. Творческата му дейност е свързана със Североизточна Македония. Негови са иконите за иконостаса на църквата \"Успение Богородично\" в Щип (1858-1861 г.). На тази дата умират: \r\n2007 г.  \r\nУмира Николай Кънчев. \r\nТой е български поет, роден на 25 ноември 1936 г. в село Бяла вода, Област Плевен. Кънчев е и един от значимите преводачи на поезия на български език. Той е един от най-превежданите български поети и един от съвременните учители за българските млади таланти в поетическото изкуство. \r\n1992 г. \r\nУмира Веселин Иванов Бешевлиев - български филолог и историк. Роден е на 25 март 1900 г. в София Завършва Първа мъжка гимназия в София (1914-1919 г.), специалност \"Славянска филология\" и \"История\" в Софийския университет “Св. Климент Охридски” (1919-1920 г.), специалност \"Класическа филология\" в Хале, Йена и Вюрцбург (1920-1925 г.). От 1925 г. е асистент, от 1929 г. - доцент, от 1933 г. - професор по класическа филология в Софийския университет. Член-кореспондент е на БАН (от 1941 г.). Член е на Българския археологически институт (от 1933 г.), на Унгарското ориенталистично дружество (от 1936 г.) Веселин Бешевлиев е смятан за основоположник на българската епиграфика като самостоятелна научна дисциплина. \r\n1900 г. \r\nУмира Найден Геров (Н. Г. Хаджидобрович) - български възрожденски филолог, фолклорист, педагог и общественик. Роден е на 23 февруари 1823 г. в Копривщица. От 1841 г. до 1945 г. учи в Ришельовския лицей, Одеса. След завръщането си учителства в Копривщица (1846-1950 г.) и Пловдив (до 1853 г.). Сътрудник е на \"Цариградски вестник\" и \"Македония\". По време на Кримската война живее в Русия. От 1857 г. е вицеконсул на Пловдив. След Освобождението е губернатор на Свищов – от 1879 г. Член е на Българското книжовно дружество (дн. БАН) от 1881 г. Автор е на първата българска поема \"Стоян и Рада\" (1845 г.). \r\n1867 г. \r\nУмира Георги Раковски - първият идеолог на националното революционно движение.  \r\nГеорги Раковски е роден в Котел на 14 април 1821 г. в търговско-занаятчийско семейство. Образованието си получава в родния си град, в Карлово и в гръцкото училище в Куручешме край Цариград. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.09", "title": "Денят 9 октомври в българската история"}
{"url": "http://www.focus-news.net/news/2018/10/09/2576075/reuters-eksploziya-e-zasegnala-depo-za-boepripasi-kray-kiev.html", "text": "Експлозия е засегнала депо за боеприпаси на 176 километра източно от украинската столица Киев във вторник сутринта, обявиха от министерството на отбраната на страната в изявление, предава  Reuters . \r\nОколността се евакуира, а началникът на въоръжените сили на Украйна е тръгнал за мястото на инцидента, се казва още в изявлението. \r\nЗасега няма информация за жертви, нито за причините за експлозията.  Йонислав Дочев", "date": "2018.10.09", "title": "Reuters: Експлозия е засегнала депо за боеприпаси край Киев"}
{"url": "http://www.focus-news.net/news/2018/10/09/2576071/redzhep-tayip-erdogan-turtsiya-shte-zashtitava-pravata-si-v-egeysko-more-i-iztochnoto-sredizemnomorie.html", "text": "Турция ще отбранява своите суверенни права в Егейско море и Източното Средиземноморие, заяви президентът на страната Реджеп Тайип Ердоган в поредното предупреждение на Анкара срещу сондирането за въглеводороди край бреговете на Кипър, пише електронното издание на гръцкия вестник  Kathimerini . \r\n„Имаме задължение да защитим нашите права“, заяви Ердоган по време на среща на партията си, като добави, че застъпвайки се за своите права е дало на Турция нейното съществуващо „политическо, икономическо и социално положение“. \r\n„Ние успяхме да постигнем това не само чрез предприемането на действия срещу определени хора у дома, но и изправяйки се срещу най-големите световни икономически и военни сили“, добави турският президент. \r\nЗапитан за последните предупреждения на Турция относно крайбрежното сондиране на Кипър, говорителят на Европейската комисия Маргаритис Схинас посочи решението на Европейския съвет от 22 март, призоваващо Анкара да „уважава суверенните права на Кипър да изследва и експлоатира своите природни ресурси в съответствие с европейското и международно право“.  Йонислав Дочев", "date": "2018.10.09", "title": "Реджеп Тайип Ердоган: Турция ще защитава правата си в Егейско море и Източното Средиземноморие"}
{"url": "http://www.focus-news.net/news/2018/10/09/2576074/api-ogranichava-se-dvizhenieto-po-am-hemus-ot-km-74-do-km-79.html", "text": "От 12.00 до 15.00 часа ще бъде ограничено движението по АМ „Хемус“ от км 74 до км 79 поради ремонтни дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица. Това съобщиха от пресцентъра на  Агенция \"Пътна инфраструктура\" . \r\nВ сряда - 10 октомври, всички товарните автомобили над 12 т, пътуващи за Северна България, ще преминават през Искърското дефиле. Всички тежкотоварни автомобили над 12 тона от София за Варна, Русе и Видин ще се движат по Софийския околовръстен път и по път II-16 Своге - София. \r\nЩе се ограничи преминаването по път I-1 Ботевград - София през прохода Витиня, поради неотложно обрушване на скат и укрепване на подпорни стени. В момента през Витиня се отбива тежкотоварният трафик от АМ „Хемус“, където се извършва ремонт на виадукти.", "date": "2018.10.09", "title": "АПИ: Ограничава се движението по АМ \"Хемус\" от км 74 до км 79"}
{"url": "http://www.focus-news.net/news/2018/10/09/2576078/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на ул. „Врабча“ 23. На пресконференцията ще бъде направена оценка на дейността на МЗХГ и БАБХ при борбата им с африканската чума по свинете и чумата по дребните преживни животни. Ще бъдат обсъдени и предложения на АБВ в областта на данъчната политика с цел борба с бедността.", "date": "2018.10.09", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/10/09/2576079/podnovyavat-se-duhovnite-besedi-v-hram-sv-apostol-andrey-parvozvani.html", "text": "Подновяват се духовните беседи в храм „Св. апостол Андрей Първозвани“, предаде репортер на  Агенция „Фокус“ . Тази учебна година беседите ще се провеждат всеки вторник от 18.30 часа. Пръв лектор ще бъде доц. д-р Екатерина Дамянова от БФ на СУ. Тя ще изнесе няколкл беседи на тема „Светият град Йерусалим“.   \r\nНикола ПЕТКОВ", "date": "2018.10.09", "title": "Подновяват се духовните беседи в храм „Св. апостол Андрей Първозвани“"}
{"url": "http://www.focus-news.net/news/2018/10/09/2576076/plovdiv-obshtinskiyat-savetnik-ot-gerb-ivan-vichkov-shte-ima-priemen-den-za-grazhdani.html", "text": "Общинският съветник от ГЕРБ в Общински съвет – Пловдив, Иван Вичков ще се срещне с граждани от 16.00 до 18.00 часа в партийния офис в район „Тракия” в блок 91. Това съобщиха от пресцентъра на  ПП ГЕРБ .", "date": "2018.10.09", "title": "Пловдив: Общинският съветник от ГЕРБ  Иван Вичков ще има приемен ден за граждани"}
{"url": "http://www.focus-news.net/news/2018/10/09/2576077/sofiya-v-stabilno-sastoyanie-sa-mazh-i-zhena-postradali-pri-verizhnata-katastrofa-kray-ihtiman.html", "text": "Двама са пострадалите от катастрофата до Ихтиман, приети в СО на УМБАЛ \"Св. Анна\"-София АД. Това са жена (Р.В. на 40 г.) и мъж (Н.К. на 30 г.). Това съобщиха от пресцентъра на  УМБАЛ \"Св. Анна\" . \r\nИ двамата са стабилизирани и контактни. Жената е с порезна рана на лява ръка, а мъжът с фрактури на двата глезена.", "date": "2018.10.09", "title": "София: В стабилно състояние са мъж и жена, пострадали при верижната катастрофа край Ихтиман"}
{"url": "http://www.focus-news.net/news/2018/10/09/2576080/denyat-9-oktomvri-v-svetovnata-istoriya.html", "text": "На тази дата през 1878 г. Русия поема управлението на Южна Бесарабия, където по това време живеят около 103 000 българи в 2 града и 70 села.1963 г. – извършен е първият полет с вертолета МИ – 8.   \r\nНа тази дата през 1969 г. се провежда Конгрес на Всемирния пощенски съюз в Токио. На същия ден през 1874 г. в Берн, Швеция е основан и самият Всемирен пощенски съюз.  \r\n2017 г.  \r\nАмериканският икономист Ричард Талер получава Нобелова награда за икономика заради изследванията си в т.нар. „икономика на поведението“. \r\n2015 г. \r\nНобеловата награда за мир за 2015 година се присъжда на Тунизийският квартет за национален диалог. \r\n2014 г. \r\nМинистър-председателят на Йемен Ахмед Авад Мубарак подава оставка 33 часа след неговото назначаване. \r\n2014 г. \r\nНобеловата награда за литература е присъдена на френския писател Патрик Модиано. \r\n2013 г. \r\nВ Азербайджан се провеждат президентски избори. \r\n2012 г. \r\nФренският физик Серж Арош и американският физик и член на Американското физическо общество Дейвид Вайнленд са номинирани за Нобелова награда по физика за 2012 г за откриването на експериментални методи за измерване на индивидуални квантови системи. \r\n2011 г. \r\nНа парламентарните избори в Полша побеждава управляващата партия на премиера Доналд Туск с 39,18% от гласовете на избирателите, „Закон и справедливост“ на Ярослав Качински - 29,98%, „Движението на Паликот“ – 10%, „Полската народна партия“ на вицепремиера Валдемар Павляк – 8,36%, „Съюзът на левите демократични сили“ – 8,24%. \r\n2011 г. \r\nПравителството на Иран осъжда официално репресиите срещу протестиращите в САЩ: „Потушаването на протестите в американските градове от полицията показва, че властите изобщо не толерират мирните демонстрации в страната. Протестите пред „Уолстрийт\" са продължение на кризата, която настъпва по света. Това събуждане на масите показва разочарованието им от икономическите правила и принципите на американската капиталистическа система.  \r\n2008 г. \r\nРепублика Македония и Черна гора признават независимостта на Косово. \r\n2006 г. \r\nСеверна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН. \r\n2004 г.  \r\nВ Афганистан се провеждат президентски избори. Изборите са показателни за излизането на страната от период на многогодишни войни. Кандидатурите за президент са 15. Социологическите проучвания преди изборите сочат временно изпълняващия длъжността президент Хамид Карзай като най-вероятен победител на изборите. Прогнозите се потвърждават. Хамид Карзай е първият демократично избран афганистански президент. В негова подкрепа гласуват около 4 млн. от населението на страната. Той полага клетва като президент на Афганистан на 8 декември 2004 г.  \r\n2002 г. \r\nЕвропейската комисия предлага в края на 2002 г. да приключат преговорите за членство с 10 от страните-кандидатки: Естония, Латвия, Литва, Унгария, Полша, Чехия, Словакия и Словения, Кипър, Малта. Тези страни се присъединят към Съюза през 2004 г. Така държавите членки на съюза стават 25. Това е петото и най-голямо разширяване. Европейските граждани стават над 450 млн.. България приключва технически преговорите за присъединяване към ЕС на 15 юни 2004 г. и в началото на 2007 г. заедно с Румъния стават 26-тата и 27-тата държава-членка на Съюза. \r\n2001 г.  \r\nВ Египет влиза в действие най-високият в света висящ мост. \r\n1969 г. \r\nПровежда се Конгрес на Всемирния пощенски съюз в Токио. Датата 9 октомври е определена за Световен ден на пощите. На същия ден през 1874 г. в Берн, Швеция е основан и самият Всемирен пощенски съюз. \r\n1963 г. \r\nСъстои се първият полет с вертолета МИ – 8. \r\n1944 г. \r\nСъстои се среща на Чърчил и Сталин в Москва. На срещата е обсъдено разпределянето на Балканите на сфери на влияние. За България е предвидено установяването на 75 % съветско влияние срещу 25 % западно. \r\n1934 г. \r\nВладо Черноземски (Величко Керин) застрелва в Марсилия югославския крал Александър I и френския външен министър Луи Барту. Югославският монарх е на официално посещение в Марсилия. Пристига на борда на крайцера \"Дубровник\", придружен от външния министър Боголюб Йевтич. Посрещнат е от френския министър на външните работи Луис Барту. По време на движението на официалния кортеж по марсилските улици Владо Черноземски открива огън с автоматичен пистолет. Кралят и министър Барту са убити на място, а Йевтич е тежко ранен. На тази дата са родени: \r\n1940 г. \r\nРоден е Джон Ленън - английски рок- и попмузикант. Член е на групата \"Бийтълс\", поет и прозаик, артист. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. Последният концерт на \"Бийтълс\" е в Сан Франциско през 1966 г., от 1970 групата официално се разпада. \r\n1879 г. \r\nРоден е Макс Феликс Теодор фон Лауе - германски физик. Следва в университетите в Гьотинген, Мюнхен и Берлин. Асистент е на М. Планк в Института за теоретична физика (1905-1909 г.) и Мюнхенския университет (1909-1912 г.), професор е в Цюрихския (1912-1914 г.), Франкфуртския (1914-1919 г.), Берлинския (1919-1943 г.) и Гьотингенския (от 1946 г.) университети. На тази дата умират: \r\n1958 г. \r\nУмира Пий XII (Еудженио Пачели) - римски папа от 12 март 1939 г. до 9 октомври 1958 г. Роден е на 2 март 1876 г. в Рим. Завършва право в Римския университет и Григорианския католически университет. През 1901 г. се посвещава на духовната кариера и постъпва като минутант (референт) в държавния секретариат на Ватикана. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.09", "title": "Денят 9 октомври в световната история"}
{"url": "http://www.focus-news.net/news/2018/10/09/2576081/prof-todor-kantardzhiev-epidemiolog-pri-edin-bolen-ot-grip-trima-okolo-nego-razvivat-imunitet-bez-da-boleduvat.html", "text": "При един болен от грип – трима около него развиват имунитет, без да боледуват. Това каза за сутрешния блок „Добро утро, България“ на  Радио „Фокус“  директорът на Националния център по заразни и паразитни болести проф. Тодор Кантарджиев. Той уточни, че сезонният грип започва в края на месец ноември, набира скорост през декември и достига своя пик през януари. Това сезонно заболяване обхваща 5-10% от населението, допълни проф. Кантарджиев. „Грипът се развива в рамките на часове – започва със суха кашлица, главоболие, висока температура, болки в мускулите и ставите и дразнене от светлината. Когато в рамките на няколко часа усетим тези симптоми, особено през месеците декември – януари – февруари, това най-вероятно е грип. Най-доброто, което образованият човек може да направи, е да вземе превантивни мерки – посъветва се с лекаря си. Затова е важно обаждането на личен лекар, не е необходимо да чакаме пред кабинетите, за да не сме в контакт с повече хора“, обясни проф. Тодор Кантарджиев. Той посочи, че превантивните мерки, които трябва да предприемем, за да избегнем грипа, включват избягване на контакт с видимо болни, използване на кърпички на спиртна основа, проветряване на помещенията и имунизация през октомври или в началото на ноември.", "date": "2018.10.09", "title": "Проф. Тодор Кантарджиев, епидемиолог: При един болен от грип – трима около него развиват имунитет, без да боледуват"}
{"url": "http://www.focus-news.net/news/2018/10/09/2576082/kevr-shte-obsadi-plan-za-razvitie-na-elektroprenosnata-mrezha-na-balgariya-za-perioda-2018-2027-godina.html", "text": "Комисията за енергийно и водно регулиране ще проведе обществено обсъждане на план за развитие на електропреносната мрежа на България за периода 2018-2027 година на Електроенергийния системен оператор (ЕСО). Десет-годишният план за развитие съдържа основната инфраструктура за пренос на електроенергия, която се предвижда за изграждане, разширяване, реконструкция и модернизация. Той осигурява своевременно и хармонично изграждане и въвеждане в експлоатация на нови елементи на електропреносната мрежа за икономична и сигурна работа на електроенергийната система, при спазване на критериите за сигурност и действащите стандарти за качество на електроснабдяването. Графикът за развитие на електропреносната мрежа предвижда достатъчна перспектива във времето, така че да могат да бъдат изпълнени всички дейности по съгласуване, проектиране, изграждане и въвеждане в експлоатация на планираните нови съоръжения, без да се нарушава нормалната работа на електропреносната система.  \r\nПо време на днешното заседание на Комисията за енергийно и водно регулиране ще се проведе и обществено обсъждане на проект на решение относно изменение на цените на електрическата енергия във връзка с изменение на цените на природния газ от 1 октомври 2018 година.", "date": "2018.10.09", "title": "КЕВР ще обсъди план за развитие на електропреносната мрежа на България за периода 2018-2027 година"}
{"url": "http://www.focus-news.net/news/2018/10/09/2576083/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. Никола ПЕТКОВ", "date": "2018.10.09", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/10/09/2576073/tsentarat-po-hemodializa-vav-vidinskata-bolnitsa-shte-zaraboti-pri-normalen-rezhim.html", "text": "Диализната структура на МБАЛ „Св. Петка” във Видин ще заработи при нормален режим. Това съобщиха от пресцентъра на  лечебното заведение . Към 14.30 часа ремонтните дейности по водоочистващата система в отделението по нефрология болницата са приключили. Направени са всички задължителни тестове и дезинфекция на системата.", "date": "2018.10.09", "title": "Центърът по хемодиализа във видинската болница ще заработи при нормален режим"}
{"url": "http://www.focus-news.net/news/2018/10/09/2576085/stara-zagora-v-obshtinata-shte-se-provede-preskonferentsiya-po-povod-predstoyashtiya-festival-zdravey-zdrave.html", "text": "В Общината ще се проведе пресконференция по повод предстоящия фестивал „Здравей, здраве“, който ще се проведе на 13 и 14 октомври в НЧ „Св. Климент Охридски 1858“ от 9.30 часа до 18.00 часа. Това съобщиха от пресцентъра на  Общината . Пресконференцията на организаторите ще се състои от 10.30 часа в зала 2 на Община Стара Загора.", "date": "2018.10.09", "title": "Стара Загора: В Общината ще се проведе пресконференция по повод предстоящия фестивал „Здравей, здраве“"}
{"url": "http://www.focus-news.net/news/2018/10/09/2576088/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. Интензивен е трафикът и в района на прохода Шипка, където е в сила забрана за товарни автомобили над 12 тона. В едната лента се пренасочва движението в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Трафикът в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.09", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/10/09/2576090/shumen-prodalzhava-remontat-v-uchastaka-na-zhp-nadleza-pri-km-364-na-avtomagistrala-hemus-dvizhenieto-se-osashtestvyava-dvuposochno-v-ednoto-platno.html", "text": "Интензивен е трафикът по основните републикански пътища в област Шумен, предаде репортер на  Радио „Фокус“ - Шумен . Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно,  Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. Сухи и нормално проходими са пътищата в област Шумен. Видимостта е нормална, времето е ясно и слънчево. \r\nИвелина ИВАНОВА", "date": "2018.10.09", "title": "Шумен: Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно"}
{"url": "http://www.focus-news.net/news/2018/10/09/2576089/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-v-grada-zaradi-svlachishte.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта \"Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, времето – ясно и слънчево.  Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението. Патрули има на входовете и изходите на старата столица. Всички светофари работят нормално към този час.  \r\nДвижението по главните и второстепенни пътища в областта е интензивно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.10.09", "title": "Велико Търново: В едната лента се осъществява движението в участък от ул. „Климент Охридски“ в града заради свлачище"}
{"url": "http://www.focus-news.net/news/2018/10/09/2576087/burgas-premiera-na-postanovkata-horata-ot-oz-shte-se-provede-v-grada-v-ramkite-na-festivala-na-izkustvata-port-prim-art-fest.html", "text": "В града ще се състоят две събития, част от фестивала на изкуствата „Порт Прим Арт Фест“. Това съобщиха от пресцентъра на  Община Бургас . От 18.00 часа в Регионална библиотека „П. Яворов“, улица „Булаир“ ще бъде открита изложба в памет на един от най-значимите български графици, илюстратори, художници от втората половина на XX – Стефан Марков. Тя ще включва освен картини на бургаския майстор и представяне на изданията с негови илюстрации на „Кентърбърийски разкази“ на Джефри Чосър и „Записки по българските въстания“ на Захари Стоянов. На откриването на експозицията ще присъстват съпругата му Ева Стефанова и техният син Младен Марков. Изложбата е с вход свободен. Тя ще гостува в Регионална библиотека „П. Яворов“, улица Булаир и ще очаква посетители до края на месец октомври. \r\nСъбитията за деня на „Порт Прим Арт Фест“ включват и театрална премиера. В 19.30 часа в НХК за пръв път в Бургас ще бъде показана постановката на „Театър 199“ „Хората от Оз“. Тя е с участието на голямата българска актриса Цветана Манева, Атанас Атанасов, Вежен Велчовски, Стефан Вълдобрев и Радена Вълканова. Автор е Яна Борисова, режисьор Галин Стоев, сценограф Юлиян Табаков, а музиката е на Саша Карлсон. Представлението е носител на редица престижни награди, сред които „Икар“ 2014 за драматургичен текст на Яна Борисова и „Аскеер“ 2013 за поддържаща мъжка роля на Атанас Атанасов. След финалното спускане на завесата, актьорският каст ще се срещне още веднъж с публиката, за лична среща с автографи. \r\nФестивалът на изкуствата „Порт Прим Арт“ Фест е с инициатор, организатор Гранд Хотел и СПА „Приморец“ със съдействие на община Бургас. Събитията в рамките на второто издание на културния форум включват литературни четения, филмови прожекции, театрално представление, концерт-спектакъл и изложби картини, арт инсталации и пластики.", "date": "2018.10.09", "title": "Бургас: Премиера на постановката „Хората от Оз“ ще се проведе в града в рамките на фестивала на изкуствата „Порт Прим Арт Фест“"}
{"url": "http://www.focus-news.net/news/2018/10/09/2576091/prof-todor-kantardzhiev-epidemiolog-protivogripnata-vaksina-u-nas-se-podtsenyava-v-razvitite-evropeyski-strani-ot-30-do-60-ot-naselenieto-zalaga-na-tozi-prevantiven-metod.html", "text": "Противогрипната ваксина у нас се подценява - в развитите европейски страни от 30% до 60% от населението залага на този превантивен метод. Това каза за сутрешния блок „Добро утро, България“ на  Радио „Фокус“  директорът на Националния център по заразни и паразитни болести проф. Тодор Кантарджиев. 21 дни са необходими на организма да изгради антитела при ваксиниране срещу четирите най-вероятни грипни вируса за изграждане на имунитет, уточни той. Проф. Кантарджиев препоръча ваксинирането да стане още през този месец. „Ваксината за грип, за разлика от тази за хепатит, детски паралич и дифтерия, не предпазва 100% от инфекция, но е медицински доказано, че усложненията са много по-малко. Ваксинацията на грип намалява до 50% посещението на лекар по повод грипна инфекция през зимния сезон, а с около 40% се намаляват случаите на тежки усложнения, особено при по-възрастните и децата“, обясни проф. Тодор Кантарджиев. Най-уязвими при грип са хората над 65-годишна възраст, допълни той. Епидемиологът препоръча у нас, както и в някои западни страни, да има програма, чрез която възрастните хора да бъдат подпомогнати за тази превантивна мярка. Това най-рано може да стане догодина, прогнозира той.", "date": "2018.10.09", "title": "Проф. Тодор Кантарджиев, епидемиолог: Противогрипната ваксина у нас се подценява - в развитите европейски страни от 30% до 60% от населението залага на този превантивен метод"}
{"url": "http://www.focus-news.net/news/2018/10/09/2576092/rakovodstvoto-na-bsp-shte-se-sreshtne-s-natsionalnoto-sdruzhenie-na-obshtinskite-bolnitsi.html", "text": "От 12.00 часа днес в централата на БСП на ул. „Позитано“ 20 ръководството на НС на  БСП и ръководството на ПГ на „БСП за България“ ще проведе среща с представители на Националното сдружение на общинските болници. Това съобщиха от пресцентъра на  НС на БСП . Пресконференция ще бъде дадена след срещата.", "date": "2018.10.09", "title": "Ръководството на  БСП ще се срещне с Националното сдружение на общинските болници"}
{"url": "http://www.focus-news.net/news/2018/10/09/2576086/gl-komisar-nikolay-nikolov-dvizhenieto-po-am-trakiya-kray-ihtiman-v-posoka-plovdiv-e-vazstanoveno.html", "text": "Движението по АМ \"Тракия\" край Ихтиман в посока Пловдив е възстановено. Това каза пред журналисти главен комисар Николай Николов, директор на ГДПБЗН, предаде репортер на  Агенция „Фокус“ . Гл. комисар Николов обясни, че видимостта в района на Ихтиман е нулева. Той уточни, че във верижната катастрофа са участвали 6 превозни средства, петима души са получили медицинска помощ, а трима души са настанени в болнични заведения. Гл. комисар Николай Николов поздрави органите на реда за светкавичната реакция. „Това даде възможност да се отвори движението“, допълни той. „Сметището при Ихтиман гори все още, продължава гасенето му. 5 автомобила са на място. Призовавам да се спазват ограниченията, това е изключително важно за нашия живот“, каза още той. „Горенето на сметището е заради гниене, в резултат на което е и самозапалването“, поясни гл. комисар Николов и допълни, че сметището не е работещо.", "date": "2018.10.09", "title": "Гл. комисар Николай Николов: Движението по АМ \"Тракия\" край Ихтиман в посока Пловдив е възстановено"}
{"url": "http://www.focus-news.net/news/2018/10/09/2576095/sofiya-dvizhenieto-pri-paten-vazel-muhovo-v-posoka-plovdiv-se-otklonyava-prez-s-verinsko-zaradi-nuleva-vidimost.html", "text": "Движението при пътен възел „Мухово“  в посока Пловдив се отклонява през с. Веринско заради нулева видимост поради мъгла. Това съобщиха за  Агенция „Фокус“ от ОДМВР-София .", "date": "2018.10.09", "title": "София: Движението при пътен възел „Мухово“  в посока Пловдив се отклонява през с. Веринско заради нулева видимост"}
{"url": "http://www.focus-news.net/news/2018/10/09/2576093/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата 9 октомври. Това съобщиха от пресцентъра на  дружеството . Във връзка с реконструкция на уличен водопровод на ул. „Мировско шосе“ с. Мировяне , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мировяне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред пощата. \r\nВъв връзка с монтаж на пожарен хидрант на ул. „Самоковски път“ с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Самоковски път“, ул. „Люляк“, ул. „Янко Панайотов“, ул. „Еделвайс“, ул. „Цветна градина“, ул. „Бузлуджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цветна градина“ ъгъла с ул. „Бузлуджа“. Във връзка с монтаж на водомер  на ул. „Хемус“ жк. „Гео Милев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Хемус“, бл. 61, бл. 62, бл. 63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.62. Във връзка с подмяна на спирателен кран  на ул. „Елемаг“ жк. „Изгрев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: бл. 306, бл. 308, бл. 309. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.308. Във връзка с монтаж на водомер  на ул. „Мала планина“ жк. „Лозенец“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Мала планина“, бл. 117, бл. 119. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119. Във връзка с подмяна на сградно водопроводно отклонение на ул. „Юндола“ кв. „Подуене“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Юндола“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Юндола“ №19. \r\nВъв връзка с подмяна на сградно водопроводно отклонение на ул. 14 с. Долни Богров, се налага спиране на водоподаването от 09:30 до 16:00 часа на клиентите на „Софийска вода”, живеещи в района на: ул. 20, ул. 1, ул. 10, ул. 16, ул. 14, ул. 15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 14 ъгъла с ул. 10. Във връзка с изграждане на сградно водопроводно отклонение на: ул. 697 кв. „Овча купел“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 697  от ул. „Маестро Кънев“ до ул. „Камелия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Камелия“ ъгъла с ул. 697. Във връзка с подмяна на сградно водопроводно отклонение на ул. „Враня“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Враня“ ъгъла с ул. „Христо Ботев“. Във връзка с изграждане на сградно водопроводно отклонение на ул. „Дъга“ вилна зона „Горна баня“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Велик завет“, ул. „Пладнище“, ул. „Дъга“, ул. „Маркова баня“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кристал“ ъгъла с ул. „Пладнище“. Във връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“ , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Първа Българска армия“ от бул. „Илиянци“ до ул. „Проф. Иван Георгов“; ул. „Павел Бобеков“, ул. „Шлосер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци “ ъгъла с ул. „проф. Иван Георгов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Във връзка с пресвързване на уличен водопровод на ул. „Асен Йорданов“ кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Асен Йорданов“ от ул. „Ген. Иван Колев“ до бул. „Черни връх“, ул. 488. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Асен Йорданов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/09/2576097/api-dvuposochnoto-dvizhenie-po-severnata-skorostna-tangenta-se-prehvarlya-v-platnoto-za-botevgrad-i-se-ogranichava-dvizhenieto-v-platnoto-za-kalotina.html", "text": "Следобед се прехвърля двупосочното движение по Северната скоростна тангента в платното за Ботевград и се ограничава движението в платното за Калотина поради ремонт на дилатационни фуги на ж.п. естакада над гара Илиянци при 3-ти км и на моста над река Владайска при 6-ти км. Това съобщиха от пресцентъра на  Агенция \"Пътна инфраструктура\" . Завършен е гаранционният ремонт на фугите в платното за Ботевград.", "date": "2018.10.09", "title": "АПИ: Двупосочното движение по Северната скоростна тангента се прехвърля в платното за Ботевград и се ограничава движението в платното за Калотина"}
{"url": "http://www.focus-news.net/news/2018/10/09/2576096/sofiya-preustanoveno-e-dvizhenieto-na-metroto-mezhdu-metrostantsiite-zholio-kyuri-i-vasil-levski.html", "text": "Преустановено е движението на метрото между метростанциите „Жолио Кюри“ и „Васил Левски“, предаде репортер на  Агенция „Фокус“ . По първоначалната информация на служители причината е техническа повреда между метростанциите „Жолио Кюри“ и „Васил Левски“. Спират влакчетата на първата възможна станция.", "date": "2018.10.09", "title": "София: Преустановено е движението на метрото между метростанциите „Жолио Кюри“ и „Васил Левски“"}
{"url": "http://www.focus-news.net/news/2018/10/09/2576094/pregled-na-osnovnite-temi-v-shumenskiya-pechat.html", "text": "„Румен Христов последва мечтата си от Шуменското плато до маратона в Чикаго“ е водещото заглавие във вестник  „Шуменска заря“ . С екип в цветовете на българското национално знаме, почетният гражданин на Шумен Румен Христов успешно финишира в маратона на Чикаго, щата Илинойс в САЩ. На 7 октомври той пробяга класическата дистанция от 42 км 195 м (26 мили 385 ярда) за 3 часа, 26 минути и 27 секунди. Младият шуменец стартира заедно с още около 45 000 бегачи в Грант парк в 7:36:04 часа сутринта и пресече финалната лента в 11:02:30 ч. „Шуменци се срещнаха с арменския патриарх“, пише изданието. Ръководени от Гарабед Гарабедян – член на настоятелството на арменската църква „Св. Богородица” в областния център, група арменци от Шумен посетихме мегаполиса Истанбул – единственият град разположен на два континента. С вълнение прекрачихме прага на Арменската патриаршия и църквата „Св. Богородица”. Срещнахме се с арменския патриарх Н.В. Арам Атешян, от когото научихме доста интересни неща за арменските църкви, училища и болници. „Създадоха сдружение за ускорена газификация на Велики Преслав“, съобщава ежедневникът. Сдружение „Газ за Велики Преслав” създадоха в старата столица на учредително събрание в Общината. Сдружението е с нестопанска цел и има за задача да активизира работата на общински и държавни институции за по-ускорено газифициране на града. Учредителното събрание избра за председател на новосъздадената структура местния предприемач Димитър Желязков.“ Фрезоват зеления асфалт, за да го поправят“, информира всекидневникът. Днес машини на „Барс“ започват фрезоването на зеления асфалт по бул. „Славянски“. След това отсечката ще бъде преасфалтирана, а после и оцветена. Фирмата положи цветния асфалт преди 7 години и е длъжна да го поддържа. Ремонтът на пешеходната зона беше направен с проект, финансиран от ОП „Региони в растеж“. С европейски средства бяха направени и местата за отдих.", "date": "2018.10.09", "title": "Преглед на основните теми в шуменския печат"}
{"url": "http://www.focus-news.net/news/2018/10/09/2576098/yambol-7-godini-i-6-mesetsa-zatvor-poluchi-turski-grazhdanin-obvinen-za-prenasyane-na-blizo-50-kg-heroin-prez-gkpp-lesovo.html", "text": "Наложиха ефективно наказание от 7 г. и 6 м. „Лишаване от свобода“  на турския гражданин Джем Д. Това съобщиха от пресцентъра на  Окръжна прокуратура - Ямбол . Той е подсъдим за това, че на 24 август 2017 г. през ГКПП „Лесово“, област Ямбол, с влекач и прикачено към него полуремарке, без разрешително, пренесъл през границата на страната от Република Турция в Република България, общо нетно тегло от 49.765 кг високорисково наркотично вещество – хероин (на обща стойност 4 478 914 лв.), като предметът на контрабандата е в особено големи размери и случая е особено тежък. \r\nНаказанието трябва да бъде изтърпяно при първоначален „строг“ режим  в затвор. На турския гражданин е наложена и „глоба“ от 200 000 лв. \r\nСпоразумението, което е одобрено от Окръжен съд – Ямбол, е окончателно и има сила на влязла в законова сила осъдителна присъда.", "date": "2018.10.09", "title": "Ямбол: 7 години и 6 месеца затвор получи турски гражданин, обвинен за пренасяне на близо 50 кг хероин през ГКПП „Лесово“"}
{"url": "http://www.focus-news.net/news/2018/10/09/2576084/nikolay-spasov-odmvr-sofiya-nadyavame-se-do-chas-da-se-normalizira-dvizhenieto-po-am-trakiya.html", "text": "Надяваме се до час да се нормализира движението по АМ „Тракия“. Това каза пред журналисти директорът на ОДМВР – София старши комисар Николай Спасов, предаде репортер на  Агенция „Фокус“ . „В 05.00 часа е подаден сигналът за катастрофата край Ихтиман. В инцидента са участвали 5 коли и един камион. 5 човека са пострадали“, обясни Спасов  и уточни, че 3-ма от пострадалите са в по-тежко състояние, двама са освободени след преглед на място. „Само един, от тримата в по-тежко състояние, е с травма на главата“, допълни той.  \r\n„Много е тежка ситуацията от гледна точка на атмосферните условия. Видимостта е нулева. За да запазим живота на хората е създадена организацията. Надявам се до час да нормализираме движението. Моля водачите да карат внимателно и да спазват указанията на полицията“, каза още Николай Спасов.", "date": "2018.10.09", "title": "Николай Спасов, ОДМВР – София: Надяваме се до час да се нормализира движението по АМ „Тракия“"}
{"url": "http://www.focus-news.net/news/2018/10/09/2576099/pazardzhik-remontni-deynosti-se-izvarshvat-po-patya-selo-panagyurski-koloni-do-panagyurishte.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик\r\nАлбена ЖИЛЕКОВА", "date": "2018.10.09", "title": "Пазарджик: Ремонтни дейности се извършват по пътя село Панагюрски колони до Панагюрище"}
{"url": "http://www.focus-news.net/news/2018/10/09/2576100/smolyan-dvizhenieto-po-patya-smolyan-madan-se-osashtestvyava-v-ednata-lenta-pri-srutishteto-kray-tikale-skorostta-e-ogranichena-do-20-kmch.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, без валежи. През нощта не са постъпвали сигнали за инциденти по републиканските пътища. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.09", "title": "Смолян: Движението по пътя Смолян – Мадан се осъществява в едната лента при срутището край Тикале, скоростта е ограничена до 20 км/ч"}
{"url": "http://www.focus-news.net/news/2018/10/09/2576101/pregled-na-osnovnite-temi-v-burgaskiya-pechat.html", "text": "„Раздават дърва за огрев само срещу платени данъци“ е заглавие от първа страница и водеща тема в днешния брой на бургаския ежедневник  „Черноморски фар“ . „В Малко Търново – с едни от най-ниските“ е подзаглавието на статията. „Имунизират бебета с новите ваксини“ е друго заглавие от първата страница на ежедневника. Всички новородени след 1 октомври ще се имунизират срещу дифтерия, тетанус, коклюш, полиомиелит, хемуфилус инфлуенце тип „Б“ и хепатит „Б“ с комбинираната шесткомпонентна ваксина „Infanrix-Hexa“, пояснява статията. „В Бургас отново ще бъде избран най-усмихнатият български клас“ е друго заглавие от страниците на вестника. За пета поредна година Сдружение „Усмивка“ с подкрепата на Община Бургас организира Национален конкурс на тема „Най-усмихнатия клас на България 2018“, пише още статията. \r\n„Бизнес делегация на Бургаската палата посети Сърбия и Унгария“ и „Над 100 работни места в областта за първи трудове стаж“ са други заглавие от страниците на „Черноморски фар“. \r\nИнтервюто в днешния брой е с Инж. Петко Драгнев, управител на „Бургас Бус“.", "date": "2018.10.09", "title": "Преглед на основните теми в бургаския печат"}
{"url": "http://www.focus-news.net/news/2018/10/09/2576103/inzh-stoyan-bratoev-metropoliten-vazstanoveno-e-dvizhenieto-na-metroto-mezhdu-metrostantsiite-zholio-kyuri-i-vasil-levski.html", "text": "Възстановено е движението на метрото между метростанциите „Жолио Кюри“ и „Васил Левски“. Това каза за   Агенция „Фокус“   директорът на \"Метрополитен\" ЕАД инж. Стоян Братоев .  Той обясни, че техническият проблем, довел да спиране на едно от влакчетата по линията, е отстранен.  \r\nДаяна ДЮЛГЕРОВА", "date": "2018.10.09", "title": "Инж. Стоян Братоев, \"Метрополитен\": Възстановено е движението на метрото между метростанциите „Жолио Кюри“ и „Васил Левски“"}
{"url": "http://www.focus-news.net/news/2018/10/09/2576105/pregled-na-osnovnite-temi-vav-velikotarnovskiya-pechat.html", "text": "„20 % скок в цените на имотите, във Велико Търново квадратът удари 700 евро“ е заглавие от първа страница на областния всекидневник  „Янтра Днес” . Сериозен скок от 20% на жилищните имоти се наблюдава през последната година и половина във Велико Търново. Старата столица е сред градовете, в които е отчетено най-голямо поскъпване спрямо големите градове като София, Пловдив и Бургас. „Живеещи в кв. „Чолаковци“ се жалят от лошо саниран блок“, пише още вестникът. Част от плочките на цокъла на един от първите санирани блокове във Велико Търново вече са паднали, а настилката пред сградата се руши. За това алармираха живеещите на ул. „Райчо Николов“ 3 в кв. „Чолаковци“. „Бременна жена е с опасност за живота след верижна катастрофа“ е новина от криминалната хроника. В изданието ще откриете и интервю с актьора Наум Шопов – младши, който заявява „С „Откраднат живот“ реших да си кажа окончателно „чао“ с актьорската професия“. „Етърци  вече седми в класирането, натрупаха 6 поредни мача без загуба“ е новина от спортните страници.  \r\n„Брокерка се сдоби с поредна условна присъда след обвинение за измами със земи за 328 000 лв.“ е заглавие от другия областен ежедневник  „Борба“ . 67-годишна брокерка на земи получи поредна условна присъда за измами. Този път наказанието е на съда в Свищов и е 3 години условно с 5-годишен изпитателен срок. Обвинението е срещу Анелия Танчева. „Търновка приготвяла десерти за Михаел Шумахер, сър Елтън Джон, Джони Деп и Зинедин Зидан“ е друга тема от вестника. „Английският шоколад ми се струва безвкусен в сравнение с твоя ягодов чийзкейк“, бил най-хубавият комплимент, който сладкарката от Велико Търново Силвия Монева чула от свой клиент, Страхотните отзиви за работата ѝ са много, тъй като 33-годишната жена твори кулинарни шедьоври. „Бабаит си монтирал синя лампа в джипа, за да всява респект“ е новина от криминалната хроника. На първа страница на областния ежедневник ще намерите и статия, в която се разказва за нов стадион с изкуствено покритие, който Община Велико Търново ще изгради в града.", "date": "2018.10.09", "title": "Преглед на основните теми във великотърновския печат"}
{"url": "http://www.focus-news.net/news/2018/10/09/2576104/dobrich-prodalzhavat-chastichnite-remontni-deynosti-na-asfaltova-nastilka-po-tri-patni-otsechki-v-oblastta.html", "text": "Продължават частичните ремонтни дейности на асфалтова настилка по три пътни отсечки в областта, предаде кореспондентът на  Радио „Фокус” – Варна . Ремонтни дейности се извършват по пътя Добрич-Варна до края на месец ноември, по пътя Добрич-Силистра до 22 октомври и до края на месец октомври продължава ремонтът на част от Околовръстния път на Добрич. Движението на автомобили се осъществява с повишено внимание и се регулира с пътни знаци по всички пътни участъци в ремонт. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е ясно, тихо е, пътните настилки са сухи.  \r\nЖулиета НИКОЛОВА", "date": "2018.10.09", "title": "Добрич: Продължават частичните ремонтни дейности на асфалтова настилка по три пътни отсечки в областта"}
{"url": "http://www.focus-news.net/news/2018/10/09/2576107/veliko-tarnovo-nyakolko-rayona-na-svishtov-sa-s-narusheno-vodopodavane-zaradi-avariya-na-glaven-vodoprovod.html", "text": "Няколко района на Свищов са с нарушено водоподаване заради авария на главен водопровод. Това съобщиха за  Радио „Фокус“ – Велико Търново  от водоснабдителното дружество в  града. Ремонтните дейности вече започнаха и се очаква да приключват около 17.00 часа. Те засягат улиците „Петър Ангелов“, „Академик Ал.Божинов“, „Искър“, „Вежен“, „Щабскапитан Фок“, „Киряк Цанков“, „Цени Бояджиев“, „Средна гора“, „Георги Бенковски“, „Александър Батенберг“, „Филип Тотю“, „Григор Начевич“, „Д-р Хр.Павлович“, „Георги Катранов“, „Плевенско шосе“, „Бачо Киро“, „Витоша“, „Черни връх“- в участъка от МБАЛ „Д-р Димитър Павлович“ до кръстовището с ул. „Бачо Киро“, „Патриарх Евтимий“ – в участъка от МБАЛ „Д-р Димитър Павлович“ до площад „Хан бъчва“, „Бузлоджа“, „Дядо Паничков“, „Люлин“, „Цар Освободител“ – в участъка от площад „Хан Бъчва“ до читалище „Еленка и Кирил Д.Аврамови“, „Ал.Стамболийски“, „Христаки Павлович“, „Григор Стоянов“, „Иваница Данчев“, „Никола Петков“ и „Тракия“. От дружеството се извиняват за причинените неудобства и уверяват, че при възможност водата ще бъде пусната по-рано. \r\nНадежда КРЪСТЕВА", "date": "2018.10.09", "title": "Велико Търново: Няколко района на Свищов са с нарушено водоподаване заради авария на главен водопровод"}
{"url": "http://www.focus-news.net/news/2018/10/09/2576109/kyustendil-vavedena-e-vremenna-organizatsiya-na-dvizhenie-po-patya-rila-rilski-manastir-pri-selo-pastra-zaradi-remont-na-vodoprovod.html", "text": "Въведена е временна организация на движение по пътя Рила – Рилски манастир при село Пастра заради ремонт на водопровод. Това съобщи за  Радио „Фокус” – Кюстендил  дежурният в Областно пътно управление – Кюстендил. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.09", "title": "Кюстендил: Въведена е временна организация на движение по пътя Рила – Рилски манастир при село Пастра заради ремонт на водопровод"}
{"url": "http://www.focus-news.net/news/2018/10/09/2576106/sport-kolumbiyski-medii-tvardyat-che-autuori-shte-napusne-ludogorets-za-da-poeme-mestniya-grand-atletiko-nasional.html", "text": "Бразилският треньор Пауло Аутуори може да напусне българския шампион Лудогорец, за да поеме колумбийския гранд Атлетико Насионал, съобщават местните издания. Съгласно информацията, той преговаря с разградчани за разтрогването на договора си. Колумбийските медии пишат, че представянето на бразилеца като треньор на Атлетико ще се случи в близките часове.", "date": "2018.10.09", "title": "Спорт: Колумбийски медии твърдят, че Аутуори ще напусне Лудогорец, за да поеме местния гранд Атлетико Насионал"}
{"url": "http://www.focus-news.net/news/2018/10/09/2576102/api-vazstanoveno-e-dvizhenieto-po-avtomagistrala-trakiya-v-uchastaka-ihtiman-tserovo-ot-km-35-do-km-69-v-posoka-burgas.html", "text": "Възстановено е движението по автомагистрала „Тракия“ в участъка Ихтиман – Церово от км 35 до км 69 в посока Бургас. Това съобщиха от пресцентъра на  Агенция „Пътна инфраструктура“ . Трафикът в посока София се пренасочва по обходен маршрут от пътен възел \"Церово\" на автомагистрала „Тракия“ по път III-8402 Церово - Злокучене - Септември - път I-8 Септември - Ихтиман.", "date": "2018.10.09", "title": "АПИ: Възстановено е движението по автомагистрала „Тракия“ в участъка Ихтиман – Церово от км 35 до км 69 в посока Бургас"}
{"url": "http://www.focus-news.net/news/2018/10/09/2576111/veliko-tarnovo-22-sm-e-nivoto-na-reka-dunav-pri-svishtov.html", "text": "С 3 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 22 см, а температурата на водата 16.4 градуса. Ниска слоеста облачност има в участъци от българското поречие на река Дунав в сутрешните часове. До обяд облачността ще се разсее и времето днес ще е слънчево. Ще духа слаб вятър от североизток. Максималните температури ще са между 19° и 22°.", "date": "2018.10.09", "title": "Велико Търново: 22 см е нивото на река Дунав при Свищов"}
{"url": "http://www.focus-news.net/news/2018/10/09/2576110/bsp-pred-stolichna-obshtina-shte-se-provede-brifing-na-vnositelite-na-doklada-s-iskane-za-mesten-referendum-za-izgrazhdane-na-instalatsiya-za-gorene-na-rdf-v-sofiya.html", "text": "На 9 октомври от 12.00 часа общинските съветници от БСП, Глас народен, „Зелените“, Симеон Славчев, Нормална държава и ДСБ, които са вносители на Доклада за искане на местен референдум във връзка с изграждането на инсталация за горене на RDF отпадъци в София, ще дадат брифинг пред централния вход на Столична община. Това съобщиха от пресцентъра на  БСП - София . Общинските съветници ще представят аргументите и мотивите за искането на референдума.", "date": "2018.10.09", "title": "БСП: Пред Столична община ще се проведе брифинг на вносителите на Доклада с искане за местен референдум за изграждане на инсталация за горене на RDF в София"}
{"url": "http://www.focus-news.net/news/2018/10/09/2576112/sofiya-vavezhda-se-vremenna-organizatsiya-na-dvizhenieto-ot-ul-tsar-asen-do-bul-gen-totleben-do-14-oktomvri.html", "text": "Въвежда се временна организация на движението във връзка с рехабилитация на бул. „Пенчо Славейков“ от ул. „Цар Асен“ до бул. „Ген. Тотлебен“. Това съобщиха от пресцентъра на  Столична община . До 14 октомври се забранява влизането, престоят и паркирането на пътни превозни средства, както следва: по западната половина от пътното платно на бул. „Пенчо Славейков“ в участъка от ул. „Стрешер“ до бул. „Св. Георги Софийски“; по западното локално пътно платно на бул. „Пенчо Славейков“ в участъка от ул. „Свиленица“ до бул. „Витоша“. За времето от 00.30 часа на 6 октомври до 24.00 часа на 14 октомври се закриват местата за почасово платено паркиране по бул. „Пенчо Славейков“ в участъка от ул. „Стрешер“ до бул. „Прага“ и по западното локално пътно платно на бул. „Пенчо Славейков“ в участъка от ул. „Свиленица“ до бул. „Витоша“. Променят се на маршрутите на автобусни линии №№ 72, 260, 604 и № N4, както следва: \r\n-променя се маршрутът на автобусна линия № 72 само в посока Плиска с преминаване през тунела при бул. Витоша. В обратна посока маршрутът не се променя. За маршрута на автобусна линия № 72 се закрива спирка с код 0302 „БУЛ. ВИТОША“. \r\n-променя се маршрутът на автобусна линия № 260, както следва (в посока кв. Горна баня): по маршрута си до кръстовище бул. Прага/бул. Пенчо Славейков/ул. Св. Георги Софийски, направо по ул. Св. Георги Софийски, надясно по бул. Акад. Ив. Ев. Гешов, наляво по бул. Цар Борис III и по маршрута си. В обратна посока маршрутът не се променя. \r\n-променя се маршрутът на автобусна линия № 604, както следва (в посока гара Искър): по маршрута си до кръстовище бул. Прага/бул. Пенчо Славейков/ул. Св. Георги Софийски, направо по бул. Пенчо Славейков с преминаване през тунела при бул. Витоша, наляво по бул. България и по маршрута си. В обратна посока маршрутът не се променя. \r\nЗа маршрута на автобусна линия № 604 се закриват спирки с кодове: 1035 „УМБАЛ АЛЕКСАНДРОВСКА“; 0418 „ВМА“;", "date": "2018.10.09", "title": "София: Въвежда се временна организация на движението от ул. „Цар Асен“ до бул. „Ген. Тотлебен“  до 14 октомври"}
{"url": "http://www.focus-news.net/news/2018/10/09/2576114/blagoevgrad-prodalzhavat-remontnite-deynosti-v-profilirana-gimnaziya-peyo-yavorov-v-petrich.html", "text": "Продължават ремонтните дейности в Профилирана гимназия „Пейо Яворов“ в Петрич. Това каза за  Радио „Фокус“ - Пирин  Таня Георгиева, директор на учебното заведение. В гимназията се извършват мащабни ремонтни дейности по проект „Обновяване на образователната инфраструктура и прилежащо дворно пространство в училища и детски градини в Община Петрич“ по ОП „Региони в растеж“. Таня Георгиева отбеляза, че в дейностите са включени ремонт на покрив, топло- и хидроизолация на цялата сграда, доставка и монтаж на хетерогенна винилова настилка по коридорите, монтаж на интериорни врати и вътрешна мазилка, доставка и монтаж на стълбищни парапети и ръкохватки за хора с увреждания, подмяна на дограма на част от сградата, основен ремонт на стаи, подмяна на ВиК-инсталация, ремонт на тоалетни. По думите ѝ в същото време в двете сгради на гимназията построяват и два асансьора – единият от които е вътрешен, а другият е външен. Тя отбеляза, че асансьорите се изграждат за хора с увреждания. Директорът допълни, че дворът също ще бъде ремонтиран.  \r\n„Предстои изграждане на огромно футболно игрище с трибуни, огради и ново енергоспестяващо осветление. Цялата зелена площ ще бъде подменена. До момента е изградена почти цялата предна фасадна част на училището, както и двора с тревните площи и физкултурният салон“, каза още Таня Георгиева. Директорът отбеляза, че официалният срок, в който трябва да приключат ремонтните дейности, е 5 май, но фирмата изпълнител, с помощта на Община Петрич, е дала обещание да приключат до края на тази година. \r\nНатали СТЕФАНОВА", "date": "2018.10.09", "title": "Благоевград: Продължават ремонтните дейности в Профилирана гимназия „Пейо Яворов“ в Петрич"}
{"url": "http://www.focus-news.net/news/2018/10/09/2576108/mvr-vremenno-e-ogranicheno-dvizhenieto-po-avtomagistrala-trakiya-v-posoka-plovdiv-zaradi-nuleva-vidimost.html", "text": "Поради нулева видимост на автомагистрала „Тракия“ в посока Пловдив отново превозните средства се отклонят през Нови хан. Това съобщиха от пресцентъра на  МВР . В посока София също се отклоняват по път I-8 заради намалена видимост и задимяване.", "date": "2018.10.09", "title": "МВР: Временно е ограничено движението по автомагистрала „Тракия“ в посока Пловдив заради нулева видимост"}
{"url": "http://www.focus-news.net/news/2018/10/09/2576118/pazardzhik-okrazhniyat-sad-shte-gleda-deloto-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд в Пазарджик ще гледа поредното дело срещу бившия кмет на община Ракитово Емилия Еленкова, съобщиха от пресцентъра на  Съда в Пазарджик . Делото е образувано по внесен обвинителен акт от Окръжната прокуратура. Срещу Еленкова е повдигнато обвинение за престъпление по служба за това, че в периода 18 август 2011 г. – 08 септември 2011 г. в качеството си на длъжностно лице – Кмет на Община е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието ѝ са настъпили значителни имуществени вреди за Общината в размер на  над 256 000 лв. Началото на съдебното заседание е в 09.30 часа, съдия-докладчик е Коста Стоянов.", "date": "2018.10.09", "title": "Пазарджик: Окръжният съд ще гледа делото срещу бившия кмет на Община Ракитово Емилия Еленкова"}
{"url": "http://www.focus-news.net/news/2018/10/09/2576117/plovdiv-ogranicheno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-smolyan.html", "text": "Ограничено е преминаването на камиони по-високи от 4 метра през тунелите по пътя Асеновград - Смолян. Това съобщи за  Радио „Фокус“ - Пловдив  дежурният в Областно пътно управление. Обходният маршрут за водачите е по пътя Кричим-Девин. До 2 ноември движението по пътя Пловдив - Асеновград, от изхода на града до Асеновград ще се извършва двупосочно в едното платно поради ремонтни дейности. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Забранено е и преминаването на тежкотоварни моторни превозни средства над 12 тона по пътя Поповица - Болярци. Ограничено е движението по пътя Плодовитово – Първомай – Асеновград при км 6+832 в района на моста над р. Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.  \r\nНатоварено е движението по централните булеварди в град Пловдив. Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“, „Освобождение“ и др. Интензивен е автомобилният трафик и по входно-изходните пътни артерии. \r\nЦветана ТОНЧЕВА", "date": "2018.10.09", "title": "Пловдив: Ограничено е преминаването на камиони по-високи от 4 метра през тунелите по пътя Асеновград - Смолян"}
{"url": "http://www.focus-news.net/news/2018/10/09/2576119/plovdiv-aviobaza-graf-ignatievo-otvarya-vrati-za-posetiteli-po-povod-praznika-na-vvs.html", "text": "Авиобаза \"Граф Игнатиево\" ще отвори врати за посетители от 10.00 часа по повод Празника на Военновъздушните сили. Това съобщи за  Радио „Фокус“ - Пловдив  майор Надежда Топурова, началник на служба „Връзки с обществеността и протокол”. Гостите на авиобаза Граф Игнатиево ще имат възможност да наблюдават полетите на самолети МиГ-29 и демонстрация на основната мисия по охрана на въздушното пространство. В ролята на „самолет-нарушител“, принуден да кацне на летището, ще бъде военно-транспортният самолет Спартан С-27J от състава на авиобаза Враждебна. Статичен показ ще запознае посетителите с предназначението и характеристиките на авиационната, самолетообслужваща и логистична техника, с въоръжението и специалното оборудване на експлоатация в българските Военновъздушни сили. Представителният духов оркестър на Военновъздушните сили ще повиши настроението по време на празника с богатия си репертоар от военни маршове и популярни мелодии. \r\nЦветана ТОНЧЕВА", "date": "2018.10.09", "title": "Пловдив: Авиобаза \"Граф Игнатиево\" отваря врати за посетители по повод Празника на ВВС"}
{"url": "http://www.focus-news.net/news/2018/10/09/2576115/dvama-ot-postradalite-ot-katastrofata-kray-ihtiman-sa-hospitalizirani-v-klinikata-po-ortopediya-i-travmatologiya-i-umbal-sv-anna.html", "text": "Двама от пострадалите от катастрофата край Ихтиман са хоспитализирани в Клиниката по ортопедия и травматология и УМБАЛ „Св. Анна“ - София. Това съобщиха от пресцентъра на  лечебното заведение . По-рано днес мъж и жена бяха приети в Спешното отделение на болницата. И двамата са стабилизирани и контактни. Жената е с порезна рана на лява ръка, но остава за наблюдение. Мъжът освен травмите на двата глезена има и счупване на подбедрица. Има нараняване и на главата. По преценка на лекарите днес или утре му предстои ортопедична операция.", "date": "2018.10.09", "title": "Двама от пострадалите от катастрофата край Ихтиман са хоспитализирани в Клиниката по ортопедия и травматология и УМБАЛ „Св. Анна“"}
{"url": "http://www.focus-news.net/news/2018/10/09/2576116/kaloyan-iliev-kmet-na-ihtiman-podali-sme-proekt-v-mosv-za-rekultivatsiya-na-smetishteto.html", "text": "Имаме проект, който е подаден в Министерството на околната среда и водите за рекултивация на сметището, чакаме финансиране, за да бъде затворено. Проектът е одобрен, изчакваме финансиране, за да пуснем процедурите към фирма изпълнител. Това каза пред журналисти кметът на Ихтиман Калоян Илиев във връзка със задимяването на АМ „Тракия“, предаде репортер на  Агенция „Фокус“ . „Всички знаем, че сметището до град Ихтиман е опасно. От месец ноември 2016 г. то е затворено. В процес на гниене то се самозапалва“, посочи той. По думите му има доста хора, които събират отпадъци, метали и пластмаса и запалват огън на самото сметището. „Ние получихме сигнал в 5.20 часа за пожар и веднага реагирахме. Огънят е потушен още вчера, но самият дим, който излиза в момента, не е толкова много, за да причини пътен инцидент“, посочи той. Според него мъглата е много гъста, а град Ихтиман попада в котловина. „Цялата мъгла се събира в района на сметището и когато има лек дим, хората си мислят, че всичко това идва от там“, каза още кметът на Ихтиман.", "date": "2018.10.09", "title": "Калоян Илиев, кмет на Ихтиман: Подали сме проект в МОСВ за рекултивация на сметището"}
{"url": "http://www.focus-news.net/news/2018/10/09/2576113/andonis-samaras-nova-demokratsiya-nyama-da-prieme-dogovora-za-imeto.html", "text": "Бившият гръцки премиер и настоящ депутат от основната опозиционна гръцка партия „Нова Демокрация“ Андонис Самарас подчертава, че с договора от Преспа, Гърция за първи път признава македонската идентичност и съществуването на такъв народ, предава  излъчващият на албански скопски телевизионен канал „Алсат-М“ . \r\nСамарас увери, че партията му няма да подкрепи договора, който би гарантирал на Македония членство в НАТО и посочи, че ако в бъдеще Гърция се откаже от задълженията си по договора, ще започне преговорите за разрешаване на спора за името отначало. \r\nПревод и редакция:", "date": "2018.10.09", "title": "Андонис Самарас: „Нова Демокрация“ няма да приеме договора за името"}
{"url": "http://www.focus-news.net/news/2018/10/09/2576122/dimitar-margaritov-kzp-stremitelnoto-navlizane-na-onlayn-targoviyata-v-sotsialnite-mrezhi-modelira-potrebitelskoto-povedenie-i-mozhe-da-dovede-do-neobmisleni-pokupki.html", "text": "Стремителното навлизане на онлайн търговията в социалните мрежи моделира потребителското поведение и може да доведе до необмислени покупки.В последно време онлайн търговията бързо и стремително навлиза в т.нар. социални мрежи и това крие някои рискове за потребителите, отбеляза в предаването „Темите“ по телевизия „Европа” Димитър Маргаритов, председател на Комисията за защита на потребителите (КЗП), съобщиха от пресцентъра на  КЗП .  „Единият риск е, че там се появяват мними търговци. Хора, които в своите профили предлагат определени стоки или услуги и после много бързо този профил изчезва, регистрира се друг и т.н. Това, според мен, е един от „дефектите“ на социалните мрежи – че те позволяват почти ежедневно да бъдат акумулирани милиони профили, част от които за съжаление са направени единствено с цел измама“, посочи Маргаритов. Той уточни, че това е въпрос, с който се занимават основно специалистите по киберсигурност. Маргаритов открои обаче друг, по-малко коментиран, но заемащ все по-голямо значение за потребителското поведение в социалните мрежи фактор – т.нар. психологически момент. „Той е свързан с общуването на реалните потребители в тези мрежи и със случващото се в резултат на това общуване по отношение формирането на потребителските решения, които те взимат в даден момент“, обясни председателят на КЗП. Той добави, че „много потребители ежедневно качват снимки, информация къде са ходили, как изглеждат, с кого се познават и т.н. и това безспорно се отразява на решенията, които техните приятели и познати в тази социална мрежа вземат като потребители“. В подкрепа на това твърдение Маргаритов цитира проучване, според което най-вече представителите на т.нар. миленуим поколение (родените през 80-те и 90-те години на XX век), които и престояват най-дълго време в Интернет и социалните медии, са склонни да вземат спонтанни решения за покупка под въздействието на рекламите и поведението на останалите в свързващите ги мрежи. В пряка връзка с това са и данните от друг сондаж в САЩ, който сочи, че повече от половината американци в този възрастов диапазон нямат абсолютно никакви спестявания. „В повечето случаи това е така не защото те не изкарват никакви пари, а защото предприемат редица действия и си купуват какво ли не. А в много голяма степен вече и от облъчването от присъствието си в социалните мрежи и от това, което се случва там“, коментира председателят на КЗП. В хода на разговора Маргаритов посочи, че наред с проверките по постъпващите жалби и усилията за съдействие на потребителите да възстановят нарушените им права, Комисията търси решението и на глобални, принципни въпроси в областта на електронната търговията. Той даде пример с опита на институцията да накаже физическо лице за заблуждаваща информация за предлаган от него артикул в онлайн платформа. „Отпреди няколко дни има решение на Съда на ЕС в Люксембург по повод запитване на Административния съд във Варна по един наш казус, който касае предлагането на стоки от физически лица в социалните медии и в онлайн платформи. Санкционирано от нас лице е обжалвало нашето решение, като се опитва да се оправдае с аргумента, че не е търговец и не подлежи на този режим. Отговорът на Люксембургския съд е, че не може да се приеме априори, че всеки, който предлага в онлайн пространството нещо срещу заплащане, се счита за търговец. Това обаче трябва да бъде преценено в зависимост от всеки конкретен случай“, разказа председателят на КЗП и подчерта, че Комисията ще изчака с любопитство и внимание решението на Административен съд Варна. На финала Маргаритов добави, че с принципен подход трябва да бъдат изчиствани големите въпроси в сферата на потребителската защита, сред които и измамите в интернет. По думите му тези стоящи на дневен ред въпроси в значителна степен се дължат на пропуски в настоящата нормативна уредба. Според него, обаче много от тях ще бъдат преодолени с влизането в сила на правилата, заложени в т.нар. Нова сделка за потребителите, която се очаква да стане действащо законодателство още в рамките на настоящия мандат на Европейската комисия.", "date": "2018.10.09", "title": "Димитър Маргаритов, КЗП: Стремителното навлизане на онлайн търговията в социалните мрежи моделира потребителското поведение и може да доведе до необмислени покупки"}
{"url": "http://www.focus-news.net/news/2018/10/09/2576123/varna-ogranicheno-e-dvizhenieto-na-avtomobili-nad-10-tona-po-glaven-pat-e-87-uchastaka-kranevo-varna-pri-83-km-zaradi-svlachishte.html", "text": "Сухи са пътните настилки на територията на областта, предаде репортер на  Радио „Фокус“ – Варна . Движението по републиканската пътна мрежа във Варненска област се осъществява нормално. Времето е ясно, видимостта е добра. Духа вятър. По основните направления за София и Бургас движението е с обичайна натовареност за делничен ден, повече автомобили се движат в участъка Добрич – Варна. По направлението от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.09", "title": "Варна: Ограничено е движението на автомобили над 10 тона по главен път Е-87 участъка Кранево – Варна при 83 км заради свлачище"}
{"url": "http://www.focus-news.net/news/2018/10/09/2576126/dobrich-den-na-otvoreni-vrati-za-praznika-na-balgarskata-obshtina-shte-se-provede-v-kavarna.html", "text": "По повод 12 октомври - Ден на българската община в петък от 10.00 часа Община Каварна ще отвори врати и ще посрещне граждани, за да получат информация за дейността на отделните дирекции и отдели. Това съобщиха от  пресцентъра на Община Каварна.  Деца и младежи от училища и детски градини ще бъдат приветствани от кмета Нина Ставрева. Те ще имат възможност да видят огърлицата на кмета и печата на Община Каварна. Всички граждани, които проявяват интерес към работата на администрацията, могат да посетят Общината от 10.00 до 16.00 часа. \r\nНа 12 октомври през 1882 г. в брой 117 на Държавен вестник е публикуван първият Закон за общините и градското управление. В него за първи път се регламентира дейността на общинските съвети, на кметовете и техните помощници. Именно затова, честването на Деня на българската община на 12 октомври с различни по мащаб местни и национални инициативи се е превърнало в традиция, придобиваща все по-голямо значение в историята на българските общини. \r\nНа този ден Община Каварна организира Ден на отворените врати за всички желаещи да се запознаят отблизо с естеството на работа на общинските служители.", "date": "2018.10.09", "title": "Добрич: Ден на отворени врати за празника на българската община ще се проведе в Каварна"}
{"url": "http://www.focus-news.net/news/2018/10/09/2576124/blagoevgrad-v-simitli-shte-badat-otbelyazani-106-godini-ot-osvobozhdenieto-na-obshtinata.html", "text": "В Симитли ще отбележат 106-та годишнина от Освобождението на общината от турско робство. Това съобщиха за  Радио „Фокус“ – Пирин  от Общината. Честванията на годишнината ще бъдат от 17.30 часа. Те ще се проведат на паметника „100 години свобода”, който бе изграден в чест на загиналите за свободата. Отец Спас ще отслужи заупокойна молитва в памет на загиналите за освобождението на Симитли. Кметът на общината Апостол Апостолов, общински съветници, представители на институции и граждани ще положат венци и цветя на признателност. Ученици от СУ „Св. св. Кирил и Методий“ от село Крупник ще участват в празничния ден. Те ще разкажат най-важните моменти от историята на Пиринска Македония. Ансамбъл „Веселие“ ще танцува за всички празнуващи свободата на Симитли. Всички присъстващи ще преклонят глава и ще коленичат пред подвига и саможертвата на хиляди знайни и незнайни войни, дали живота си за свободата.", "date": "2018.10.09", "title": "Благоевград: В Симитли ще бъдат отбелязани 106 години от Освобождението на общината"}
{"url": "http://www.focus-news.net/news/2018/10/09/2576125/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/09/2576128/kyustendil-podgotovkata-na-zonalnata-izlozhba-struma-nalaga-redutsirane-na-postoyannata-ekspozitsiya-na-vladimir-dimitrov-maystora-v-gradskata-galeriya.html", "text": "Заради подготовка на зоналната изложба „Струма” се редуцира постоянната експозиция на Владимир Димитров – Майстора в градската галерия. Това съобщиха за  Радио „Фокус” – Кюстендил  от Художествена галерия „Владимир Димитров – Майстора” – Кюстендил. Постоянната експозиция, представяща творчеството на Майстора, ще бъде показана в редуциран вид. Временната промяна се налага във връзка с организирането, подготовката и откриването на зонална изложба „Струма 2018”, в периода между 15 октомври и 30 ноември. Галерията притежава основната и най-голяма колекция от уникални творби на Владимир Димитров - Майстора, подредени в постоянна експозиция, обновена през 2016 година. \r\nВенцеслав ИЛЧЕВ", "date": "2018.10.09", "title": "Кюстендил: Подготовката на зоналната изложба „Струма” налага редуциране на постоянната експозиция на Владимир Димитров – Майстора в градската галерия"}
{"url": "http://www.focus-news.net/news/2018/10/09/2576121/viktor-orban-ungarskata-vanshna-politika-tryabva-da-se-saobrazyava-s-tri-stolitsi-ankara-moskva-i-berlin.html", "text": "Сигурността на Унгария и стабилността на Турция са директно свързани, заяви унгарският премиер Виктор Орбан и посочи , че външната политика на Будапеща трябва да бъде съобразена с три града: Анкара, Москва и Берлин, след разговора си с президента на Турция Реджеп Таийп Ердоган в Будапеща, предава  онлайн изданието Daily News Hungary. \r\n„Стабилно турско правителство и стабилна Турция са предварително условие за това, Унгария да не е застрашена по никакъв начин от миграционна вълна по сушата“, заяви Орбан по време на съвместна пресконференция след срещата. \r\n„В интерес на Унгария е Турция да остане силна и способна да поддържа мира в своя регион, както и да контролира нелегалната миграция към Европа“, добави още унгарският лидер. \r\nОсвен това министър-председателят съобщи, че Турция и Унгария ще увеличат нивото на военното си сътрудничество и ще изградят „мощни връзки“ във военната индустрия. Той добави, че през последните десетилетия „нямаше достатъчно пари и енергия, за да се развива отбраната“, но „ние ще наваксаме по този въпрос сега; Целта на Унгария е да изгради модерна и ефективна национална армия“. \r\nПо думите на Орбан, унгарската външна политика трябва да се съобразява с три града: Анкара, Москва и Берлин – три велики сили, около които се е развивала Унгария през вековете. \r\n„Ето защо отношенията между Унгария и Турция винаги са балансирани, подредени и позитивни и връзките между двете страни се основават на респект“, обясни той. \r\nПревод и редакция:", "date": "2018.10.09", "title": "Виктор Орбан: Унгарската външна политика трябва да се съобразява с три столици: Анкара, Москва и Берлин"}
{"url": "http://www.focus-news.net/news/2018/10/09/2576129/operativniyat-direktor-na-kreditland-petar-iliev-razyasnyava-kak-da-izteglim-zhilishten-kredit-pri-nay-dobrite-usloviya.html", "text": "Петър Илиев, оперативен директор на \"Кредитланд\", разяснява основните стъпки, които да следваме при избор на жилищен кредит, това съобщиха от  Експо “Моите пари” 2018 . \r\nКогатo вземем решение да купим жилище на кредит, е задължително да се направи експертна оценка на жилището, като по този начин размерът на кредита, който може да бъде отпуснат, се съобразява с пазарната стойност на имота. Необходимо е също така договорните отношения с продавача да включват разумни срокове за финализиране на сделката и предоставяне на необходимите за банката документи.  \r\nЩо се отнася до имотите в строеж, Петър Илиев, оперативен директор на Кредитланд и лектор в семинарната програма на Експо „Моите пари“ 2018, подчертава, че при тяхната покупка трябва да съобразим схемата на разплащане с продавача с изискванията за транширане на кредита на финансиращата банка. \r\n„Банките анализират не само доказуемите доходи на бъдещия кредитополучател, но изискват и безупречна документация за собствеността на имота, строителни книжа, документи за липса на данъчни задължения и други“ – пояснява той.  \r\nПреди да вземем решението за жилищен кредит обаче, трябва да преценим и собствените си възможности. „Жилищният кредит е дългосрочен ангажимент и сериозен постоянен месечен разход в домакинството. Преди всичко е необходимо да очакваме относително сигурни и регулярни месечни доходи в обозримо бъдеще“ – съветва Петър Илиев. Той пояснява, че най-добрият вариант е сами да определим поносим бюджет за месечна вноска по кредита, тъй като познаваме най-добре структурата на приходите и разходите на домакинството. Следващата важна стъпка е да предвидим поне 15-20% от продажната цена на имота – т.нар. самоучастие, с което ще можем да си осигурим по-изгодна цена на банковото финансиране.  \r\nПри избор на банка, към чиито услуги да прибегнем, е препоръчително да се анализират оферти от поне три банки, сравнявайки три критерия - общата цена на кредита по Годишен процент на разходите (ГПР) и по общо изплатените суми в края на периода (лихви, такси, комисиони и застрахователни премии по изискваните от банката застраховки), лихвения риск, т.е. от какво зависи лихвеният процент по кредита и какви са рисковете да се увеличи, и изискваните застраховки и застрахователни покрития.  \r\nПри определяне на сумата на финансиране, която търсим, следва да вземем предвид не само продажната цена на жилището и наличното самоучастие, но и всички първоначални разходи, свързани със сделката: брокерски комисиони, адвокатски хонорари, банкови такси, местни данъци, нотариални такси и други разноски при придобиване на имота и учредяване на ипотеката. Не бива да забравяме и груба калкулация на всички спешни разходи за ремонт и обзавеждане на новозакупеното жилище, за да можем да го използваме по предназначение. \r\nТемата за най-изгодните условия при теглене на жилищен кредит е сред водещите акценти в семинарната програма на Експо „Моите пари“ 2018 (https://expo.moitepari.bg/). Това единствено по рода си в България събитие ще се проведе на 27 и 28 октомври в Интерпред, гр. София, със свободен вход и под наслов „Разкодирай твоите финанси“. Медийни партньори, избрали да подкрепят каузата и целите на финансовия портал MoitePari.bg, са „Фокус“, economic.bg, b2b Media, InsMarket, Expert.bg, списание Enterprise, Business Club, списание HiComm, projecta.bg, Mail.bg и lex.bg.", "date": "2018.10.09", "title": "Оперативният директор на \"Кредитланд\" Петър Илиев разяснява как да изтеглим жилищен кредит при най-добрите условия"}
{"url": "http://www.focus-news.net/news/2018/10/09/2576130/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Икономическо развитие и спад на безработицата се отчитат в Свищовска община в последните месеци. Това сочи доклад на Министерство на икономиката. Данните бяха представени от зам.-министъра Лилия Иванова при посещението ѝ в града. Как премина визитата и какъв бе поводът за нея, ще научите днес в предаването „Добре дошли в Свищов“ на  Радио „Фокус“ – Велико Търново . През миналата седмица ви представихме информация за дейността на Центъра за обществена подкрепа в Свищов. Темата ще продължим и в настоящото издание, като Ви разкажем какъв е редът за свързване със специалистите в институцията. Последните минути на предаването, по традиция, са посветени на културата. Историческият музей в крайдунавския град получи дарение за родната къщата на Алеко Константинов. В какво се състои то, от кого е направено и още подробности около живота в културната институция в Свищов, ще научите по-късно днес. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2018.10.09", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/10/09/2576127/api-vremenno-se-ogranichava-dvizhenieto-v-dvete-posoki-po-avtomagistrala-trakiya-v-uchastaka-ihtiman-tserovo-ot-km-35-do-km-69-poradi-namalena-vidimost-pri-km-46.html", "text": "Временно се ограничава движението в двете посоки по автомагистрала „Тракия“ в участъка Ихтиман – Церово от км 35 до км 69 поради намалена видимост при км 46 в района на Ихтиман. Това съобщиха от пресцентъра на  Агенция „Пътна инфраструктура“ . \r\nТрафикът в посока Пловдив се осъществява по автомагистрала „Тракия“ до село Веринско, по път I-8 през град Ихтиман до пътен възел Церово, или пътен възел „Пазарджик“.  \r\nВ посока София движението се отклонява от  възел „Церово“ по път I-8 до пътен възел „Мухово“ и  автомагистрала „Тракия“.", "date": "2018.10.09", "title": "АПИ: Временно се ограничава движението в двете посоки по автомагистрала „Тракия“ в участъка Ихтиман – Церово от км 35 до км 69 поради намалена видимост при км 46"}
{"url": "http://www.focus-news.net/news/2018/10/09/2576120/pazardzhik-izklyuchitelno-natovaren-e-trafikat-v-posoka-sofiya-po-glaven-pat-i-8-plovdiv-pazardzhik-belovo-kostenets-sofiya.html", "text": "Изключително натоварен е трафикът в посока София по главен път I-8 Пловдив - Пазарджик - Белово - Костенец - София, предаде репортер на  Радио „Фокус“ – Пазарджик . Причината е отклоняването на трафика от автомагистрала „Тракия“ към първокласния път. На ханче \"Септември\" движението се регулира от полицейски екипи. Поетапно се пропускат идващите от магистралата автомобили и тези, които пътуват в посока Пазарджик и Пловдив. Поради интензивното движение се образуват колони. \r\nВаня НИКОЛОВА", "date": "2018.10.09", "title": "Пазарджик: Изключително натоварен е трафикът в посока София по главен път I-8 Пловдив - Пазарджик - Белово - Костенец - София"}
{"url": "http://www.focus-news.net/news/2018/10/09/2576131/balgariya-i-sauditska-arabiya-podpisaha-memorandum-za-izgotvyane-na-biznesplan-i-konkretni-merki-za-sazdavane-na-savmestna-balgaro-sauditska-darzhavna-kompaniya.html", "text": "България и Саудитска Арабия подписаха меморандум,  според който в следващите шест месеца трябва да се изготви бизнесплан и конкретни мерки за създаване на съвместна Българо-Саудитска държавна компания.  Това съобщиха от пресцентъра на  Министерството на земеделието, храните и горите . Един от конкретните проекти е изграждането на завод за фураж край Шумен. Документът бе подписан от министъра на земеделието, храните и горите Румен Порожанов и Халед ал Абуди, директор на саудитската компания за инвестиции в земеделието и животновъдството Salic. Министърът на земеделието, храните и горите се срещна със саудитския си колега Абдулрахман ал Фадли. Той подчерта интереса към българското месо, най-вече агнешко. „В България имах възможността да опитам вашето агнешко и то е чудесно“, допълни саудитският министър. „За да реализираме внос на месо е много важно възможно най-скоро да се открие директна авиолиния между двете страни“,  подчерта Румен Порожанов и изрази увереност, че това ще стане възможно най-скоро. Ал Фадли заяви още, че продуктите от рози и сътрудничество в областта на ветеринарната медицина също са обект на интерес от страна на Саудитска Арабия. „Знаем, че ветеринарната медицина и здравеопазването на животните е на много добро ниво в България, имаме нужда от обмен на специалисти“, обясни саудитският министър на земеделието, околната среда и водите. Министър Порожанов припомни, че саудитски екип вече е посетил Българската агенция по безопасност на храните през юни. Той пое ангажимент сътрудничеството да се развие на най-високо ниво. Министрите Порожанов и Ал Фадли откриха едно от най-големите изложения за храна и земеделски продукти в Саудитска Арабия - Saudi Agro- food.  Порожанов бе специален гост на събитието, в което България участва за първи път. Страната ни се представя с щанд, разположен на площ от 90 кв. м, на който 9 български фирми предлагат млечни и месни продукти, минерални води, пакетиран ориз, козметични продукти от етерични масла, мед и консервирани зеленчуци.", "date": "2018.10.09", "title": "България и Саудитска Арабия подписаха меморандум за изготвяне на бизнесплан и конкретни мерки за създаване на съвместна Българо-Саудитска държавна компания"}
{"url": "http://www.focus-news.net/news/2018/10/09/2576133/vratsa-137-rasteniya-ot-roda-na-konopa-sa-otkriti-pri-proverka-v-zemlishteto-na-selo-dobrusha.html", "text": "137 растения от рода на конопа са открити при проверка в землището на село Добруша. Това съобщиха от  ОДМВР - Враца . За времето 07.00 часа на 07 октомври 2018 г.  до 07.40 часа на 08 октомври 2018 г., служители на сектор „Противодействие на криминалната престъпност“ при ОДМВР - Враца проведоха специализирана полицейска операция  на територията на село Добруша, община Криводол. Операцията е в резултата на оперативно-следствени действия на криминалистите, които в землището на село Добруша, община Криводол, задържаха две  лица в момент на бране на съцветия от растения от рода на конопа. На площ в радиус около 65 метра (обособена като плантация) са отрити  и иззети 137 растения от рода на конопа с размери от 1.07 до 2.50 м. Растенията са били засадени в саксии и кошчета вкопани в почвата. От тях са иззети 76,660 кг зелена листна маса и около 800 грама суха листна маса - канабис. В района са намерени  и иззети предмети, и химически препарати използвани при отглеждане на растенията. В РУ - Враца са задържани двама мъже, от село Добруша и село Галатин, на  възраст 44 г. и 54 г. Образувано е досъдебно производство.", "date": "2018.10.09", "title": "Враца: 137 растения от рода на конопа са открити при проверка в землището на село Добруша"}
{"url": "http://www.focus-news.net/news/2018/10/09/2576132/hristo-prodanov-bsp-problemite-v-zdraveopazvaneto-tryabva-da-se-predstavyat-parvo-pred-tezi-koito-sa-zainteresovani-a-sled-tova-v-parlamentarna-zala.html", "text": "Проблемите в здравеопазването трябва да се представят първо пред тези, които са заинтересовани, а едва след това да бъде направено обсъждане в парламентарна зала. Това каза за  Радио „Фокус“  , зам. председателят на парламентарната група на БСП Христо Проданов във връзка с третия вот на недоверие на левицата. Според него в последните години здравеопазването се е превърнало в бизнес. Проданов коментира, че за съжаление лекарите гледат на пациентите като на клиенти. Той бе категоричен, че БСП иска коренна промяна в здравеопазването. „Мотивите ще бъдат базирани върху 3 основни точки. Първо, какво е сегашното състояние на здравеопазването, като искаме това да бъде един откровен разговор. Второто, върху което ще се съсредоточим, е предложението на здравния министър за това какви промени предвижда в здравеопазването, които ние изцяло не подкрепяме, защото това, което предлага той, е пропазарно настроено здравеопазване. Трето – ще предложим визията и алтернативата на БСП, за да не остава в публичното пространство идеята, че БСП само критикува, а не предлага нещо, което е по-различно и което би извело здравеопазването в по-добра посока”, коментира Христо Проданов. Той каза още, че последната среща ще бъде в понеделник и мотивите за вота на недоверие ще бъдат внесени веднага след нея в Народното събрание.", "date": "2018.10.09", "title": "Христо Проданов, БСП: Проблемите в здравеопазването трябва да се представят първо пред тези, които са заинтересовани, а след това в парламентарна зала"}
{"url": "http://www.focus-news.net/news/2018/10/09/2576136/nina-stavreva-kmet-na-kavarna-obshtinata-zalaga-ne-samo-na-turizma-no-i-na-sporta-sred-nay-mladite-pod-mototo-da-sportuvash-e-moderno.html", "text": "Община Каварна залага не само на туризма, но и на спорта сред най-младите под мотото „Да спортуваш е модерно“. Това каза за сутрешния блок „Добро утро, България“ на  Радио „Фокус“   кметът Нина Ставрева. Според нея Каварна има огромен потенциал за развитие в тези два приоритета. Тази седмица в града ще гостува олимпийският шампион на България Йордан Йовчев, допълни Нина Ставрева. Богатият културен и спортен календар на Каварна привличат все повече чуждестранни и български туристи, уточни тя. „Вече обсъждаме програмата през приказния декември месец във връзка с коледните и новогодишни празници. Предвидени са редица театрални постановки, включително и тази седмица – биографичния моноспектакъл на Николай Урумов, който родом е от най-голямото село в община Каварна – село Българево. Предстоят и редица изложби в Художествената галерия „Христо Градечлиев“. Ангажиментът, който поех пред каварненци е да обогатяваме тази културна програма. Със самочувствие мога да кажа, че едно малко градче като Каварна е културен център в България“, коментира Нина Ставрева. Визията на курортната зона в Каварна е европейска и това се оценява от жителите и туристите, каза още тя. Общината работи за подобряване на инфраструктурата и условията за живот в градската среда с проекти за изграждане на нова спортна площадка, рехабилитация на съществуващия градски парк в Каварна, както и подмяна на оборудването в най-голямото училище в града – СУ „Стефан Караджа“. Кметът на Каварна уточни, че кипи активна подготовка и на млади кадри, както в сферата на туризма, така и във всички останали икономически сектори чрез подпомагане на по-лесния преход от средно към висше образование.", "date": "2018.10.09", "title": "Нина Ставрева, кмет на Каварна: Общината залага не само на туризма, но и на спорта сред най-младите под мотото „Да спортуваш е модерно“"}
{"url": "http://www.focus-news.net/news/2018/10/09/2576138/sport-oshte-tri-zheni-se-setiha-che-sa-iznasileni-ot-kristiano-ronaldo-predi-poveche-ot-10-godini.html", "text": "Още три жени са си спомнили, че в миналото са били изнасилени от носителя на пет „Златни топки“ Кристиано Роналдо и повдигнаха обвинения срещу него. Преди това хостеса от хотел в Лас Вегас заведе дело за случка, която тя твърди, че се е развила през 2009-а година. Всички четири жени се защитават от един и същ адвокат, като се разбра, че две от предполагаемите жертви са насилени от португалеца и негови приятели в Лондон през 2005-а година. Футболната звезда категорично отрича някога да е правил с жена каквото и да е без нейно съгласие.", "date": "2018.10.09", "title": "Спорт: Още три жени се сетиха, че са изнасилени от Кристиано Роналдо преди повече от 10 години"}
{"url": "http://www.focus-news.net/news/2018/10/09/2576137/kyustendil-kulturnoto-istoricheskoto-nasledstvo-i-prirodnoto-bogatstvo-v-transgranichniya-region-shte-badat-predstaveni-s-prozhektsii-na-otkrito.html", "text": "Културното-историческото наследство и природното богатство в трансграничния регион ще бъдат представени с прожекции на открито. Това съобщиха за  Радио „Фокус” – Кюстендил  от  Областна администрация – Кюстендил . Първата прожекция на специално заснети видеоклипове ще бъде на 10 октомври от 1.30 часа пред сградата на областната администрация. Видеоклиповете ще бъдат прожектирани на открито в общини от Кюстендилска област и в Североизточния планов регион в Република Македония. Предвидени са прожекции в бобов дол и в Дупница. На голям екран ще бъдат показани 16 клипа, включващи 9 видеоклипа за общините в Кюстендилска област. Целта е по атрактивен начин да се представи общото природно и историческо наследство на региона и да се акцентира върху туристическия интерес за близко посещение. \r\nВенцеслав ИЛЧЕВ", "date": "2018.10.09", "title": "Кюстендил: Културното-историческото наследство и природното богатство в трансграничния регион ще бъдат представени с прожекции на открито"}
{"url": "http://www.focus-news.net/news/2018/10/09/2576141/pregled-na-osnovnite-temi-vav-varnenskiya-pechat.html", "text": "„Варна държи 10% от малкия и средния бизнес в страната“ е заглавие от първа страница в днешния брой на варненския вестник  „Черно море“ . Бизнесът във Варна иска да е модерен, но не е готов за това. Една от основните причини е липсата на присъствие в дигиталната мрежа. Има предприятия у нас, които нямат дори страници в социалните мрежи и сайтове. Над 380 000 са предприятията от малкия и средния бизнес у нас, което прави 98% от бизнеса в България. 10 – 11% от тях са във Варна. „Дариха нов модерен кувьоз на родилното на МБАЛ „Света Анна“, допълва изданието. Родилното отделение на МБАЛ „Св. Анна“ във Варна се сдоби с нов модерен кувьоз. Той е дарение от сдружението „Аз вярвам и помагам“, което в края на септември организира изключително мащабна кампания за събиране на пластмасови капачки, предадени впоследствие за рециклиране. „222 медицински сестри работят в яслите“, информира изданието. Остър недостиг на медицински сестри има в детските ясли в страната. Най-осезаема е кризата в големите градове. Във Варна голяма част от медицинския персонал е в предпенсионна възраст, но община Варна е предприела мерки за допълнително стимулиране в сектора. Това каза за тв „Черно море“ директорът на здравната дирекция към община Варна Анастасия Георгиева. „Зелен двор“ ще подготвя деца за живота в ясла или градина“ е друга тема в броя. „Зеленият двор на Варна“ е място за най-малките и техните родители, целящо да помогне за по-безболезненото отделяне на детето от майката при влизане в детска ясла или градина. Моделът касае ранното детско развитие и е разработен от френския психоаналитик и пионер в детската анализа Франсоаз Долто. „Правилник за движението на автомобилите в гр. Варна и в окръга“ е озаглавен материалът в рубриката „Непознатата история“, публикуван на стр. 5.", "date": "2018.10.09", "title": "Преглед на основните теми във варненския печат"}
{"url": "http://www.focus-news.net/news/2018/10/09/2576139/pazardzhik-darzhavniyat-arhiv-shte-predstavi-knigata-prorotsi-na-balgariya-i-na-armeniya-na-10-oktomvri.html", "text": "Държавният архив в Пазарджик ще представи книгата \"Пророци на България и на Армения\" на 10 октомври, съобщиха за  Радио „Фокус“ – Пазарджик  от пазарджишкия архив. Поводът е Професионалният празник на българските архивисти, когато се провежда и Ден на отворени врати. В залата с постоянната експозиция на поета Теодор Траянов ще бъде представена книгата \"Пророци на България и на Армения\" – Теодор Траянов и ген. Нъждех, съставител, научен коментар и редактор – Видка Николова. Видка Никоова е завършила българска филология в СУ „Св. Климент Охридки”. Има две научни степени – доктор по филология и доктор на философските науки (култура). Издала е дванадесет авторски и съставителски книги в областта на историята на българската литература и култура, които през годините стават притежание на десетки национални и научни библиотеки в Европа, Щатите и Австралия. Участва в редица научни сборници, национални и международни конференции. Членувала е в Съюза на учените в България и в Сдружение на българските писатели. Живее и работи в София. Откриването е на 10 октомври от 17.00 часа.", "date": "2018.10.09", "title": "Пазарджик: Държавният архив ще представи книгата \"Пророци на България и на Армения\" на 10 октомври"}
{"url": "http://www.focus-news.net/news/2018/10/09/2576134/yohanes-han-ima-informatsiya-za-zakani-sreshtu-deputatite-ot-vmro-dpmne-koito-iskat-da-glasuvat-za-konstitutsionnite-promeni.html", "text": "След референдума за промяна на името, който беше неуспешен поради ниската избирателна активност, европейският комисар по разширяването Йоханес Хан призова македонските депутати да приемат необходимите конституционни промени, за да може промяната на името да се случи възможно най-бързо, предава  македонският „Фокус“ . \r\n„Най-голямата опозиционна партия ВМРО-ДПМНЕ не е съгласна в бъдеще страната да се нарича Северна Македония. Все пак, на правителството му трябват 10 гласа от ВМРО-ДПМНЕ, за да прокара конституционните промени, но ръководството на партията се съпротивлява срещу това. Има информации за закани срещу тези, които искат да гласуват по различен начин от партията и да подкрепят правителството в парламента“, заяви Хан. \r\nЧленове на ВМРО-ДПМНЕ все противопоставиха на партийния лидер Християн Мицковски, но бяха наказани заради това, какъвто е случаят с бившия заместник-генерален секретар, който беше освободен. Това е абсолютно неприемливо за партия, която се обявява за проевропейска и демократическа“, заяви Хан пред австрийското издание Der Standard. \r\nСега еврокомисарят се надява на дискусия. Тъй като евроатлантическата интеграция, която в крайна сметка може да бъде постигната чрез решаване на спора за името, е изразена цел също и на ВМРО-ДПМНЕ, поведението им трябва да съответства на това и те да вземат решение, което ща направи Договора възможен. Всичко друго е невероятно“, предупреждава евробюрократът, който обещаваше започване на преговорите за присъединяване на Скопие към ЕС през миналото лято. „Откажете се от деструктивното поведение“. \r\nПревод и редакция:", "date": "2018.10.09", "title": "Йоханес Хан: Има информация за закани срещу депутатите от ВМРО-ДПМНЕ, които искат да гласуват „за“ конституционните промени"}
{"url": "http://www.focus-news.net/news/2018/10/09/2576135/veliko-tarnovo-v-grada-shte-se-sastoi-bdenie-v-pamet-na-zhurnalista-viktoriya-marinova.html", "text": "Бдение в памет на журналиста Виктория Маринова организират студенти от града, предаде репортер на  Радио „Фокус“ – Велико Търново . Младите хора отправиха своя призив чрез социалните мрежи. „Нека всички, които обичат свободата на словото, днес в 12.00 часа пред Аулата на Великотърновския университет „Св. св. Кирил и Методий“ да запалят свещ в памет на Виктория Маринова“, се казва в съобщението. Организаторите са студенти в търновската алма матер и се обучават в специалност „Журналистика“, но апелират към всички техни колеги от различни направления да се съберат заедно и да „се борят „ЗА“ свободата на словото“. \r\nЛуиза ТРАНЧЕВА", "date": "2018.10.09", "title": "Велико Търново: В града ще се състои бдение в памет на журналиста Виктория Маринова"}
{"url": "http://www.focus-news.net/news/2018/10/09/2576140/sliven-dvizhenieto-se-osashtestvyava-v-izprevarvashtata-lenta-po-avtomagistrala-trakiya-v-uchastaka-pri-selo-bikovo-pri-km-253-v-posoka-sofiya-poradi-remont.html", "text": "Интензивно  е движението  по пътищата в областта, съобщиха от  Областно пътно управление . Движението в участъка на автомагистрала „Тракия“ при село Биково на км 253+000 в посока София се осъществява само в изпреварващата лента поради извършване на ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.10.09", "title": "Сливен: Движението се осъществява в изпреварващата лента по автомагистрала „Тракия“ в участъка при село Биково при км 253 в посока София  поради ремонт"}
{"url": "http://www.focus-news.net/news/2018/10/09/2576143/sliven-chast-ot-grada-i-dve-sela-ot-oblastta-sa-bez-voda-poradi-avarii.html", "text": "Част от града и две села от областта са без вода поради аварии, съобщиха от  водоснабдителното дружество , обслужващо областта. Поради извършване на авариен ремонт до 13.00 часа е прекъснато водоподаването в част на кв. „Клуцохор“ – алеите, както и районът между ул. „Баба Тонка“ и ул. „Текстилец“. \r\nДо 16.00 часа е прекъснато водоподаването на селата Самуилово и Панаретовци. При възможност водоподаването ще бъде възстановено по-рано. След това е възможно временно повишаване мътността на водата.", "date": "2018.10.09", "title": "Сливен: Част от града и две села от областта са без вода поради аварии"}
{"url": "http://www.focus-news.net/news/2018/10/09/2576146/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за дейността на Социалната трапезария в община Пещера и за идеята на общинското ръководство нейният капацитет на обслужване да обхване около 500 души. Събеседник по темата ще бъде Зехра Алиш, зам.-кмет на Община Пещера. Ще научите повече и за Инициативата „Детско полицейско управление“, която започва своята реализация в ОУ „Петко Р. Славейков“ в Пещера. Какви ще бъдат дейностите по проекта ще коментираме с Пенка Христоскова, директор на учебното заведение. Ще ви разкажем и за нов проект на библиотеката към читалище „Развитие“ в Пещера, който предвижда обособяването на бебешки кът. Какво предвижда този проект и как може да бъде ангажирано вниманието на подрастващите към книгите ще ни каже Люба Шопова от библиотеката. Телефоните за връзка със студиото са 0885 606692 и 034 420020.", "date": "2018.10.09", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/10/09/2576145/sliven-kmetat-stefan-radev-uchastva-v-plenarna-sesiya-na-komiteta-na-regionite-v-bryuksel.html", "text": "Кметът на Сливен Стефан Радев участва в 131-та пленарна сесия на Комитета на регионите в Брюксел. Това съобщиха от пресцентъра на  Община Сливен . Това е  16-ата европейска седмица на регионите и градовете с дебат под надслов „Бъдещето на Европа е сближаване“. Част от въпросите, които  дискутират участниците са, гласът на местните и регионалните власти за възстановяване на доверието в Евросъюза и Многогодишната финансова рамка за периода 2021-2027 г. Дискусията продължава с обсъждане на Европейската стратегия за пластмасите в кръговата икономика, а също и ролята на политиките за младежта, образованието и културата в изграждането на по-силна Европа. \r\nКомитетът на регионите ще гласува и резолюция относно икономическите политики за еврозоната и с оглед на годишния обзор на растежа за предстоящата 2019 г.", "date": "2018.10.09", "title": "Сливен: Кметът Стефан Радев участва в пленарна сесия на Комитета на регионите в Брюксел"}
{"url": "http://www.focus-news.net/news/2018/10/09/2576144/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-oktomvri.html", "text": "„Софийска вода” временно ще прекъсне водоснабдяването в някои части на столицата на 10 октомври. Това съобщиха от пресцентъра на  дружеството . \r\nВъв връзка с ремонт на стратегически водопровод на ул. „Околовръстен път“ с. Бусманци , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: Стопанство \"Врана\", Жандармерията, Магазин „Евромаркет“, (бул. Околовръстен път №454), Затвор \"Казичане\", ул. „Стара планина“ в  с. Яна. Със слабо налягане ще бъдат: кв. „Ботунец“, с. Горни Богров. От 14:00 часа на 10 октомври до 02:00 часа на 11 октомври 2018 г. ще бъде спряна водата на кв. „Кремиковци“, с. Сеславци, с. Яна, с. Желява. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Кремиковци“ пред читалището; с. Сеславци – ул. „Стара планина“ №29; с. Яна пред кметството; с. Желява пред кметството. \r\nВъв връзка с подмяна на сградно водопроводно отклонение на ул. 50 с. Волуяк , се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. \"Зорница\" от ул. \"Минзухар\" до \"Гара Волуяк\", ул. \"50\", ул. \"41\", ул. \"Лозичка\",ул. \"Котешка стъпка\", ул. \"Детелина\", кв.Гара Волуяк. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зорница“ ъгъла с ул. 50. \r\nВъв връзка с изпълнение на инвестиционен проект за реконструкция на уличен водопровод на ул. „Народен герой“ кв. „Овча купел“ , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул.“ Народен герой“ от ул. „Букет“ до ул. „Драгоман“; по ул. „проф. Михайло Парашчук“ от ул. „Драгоман“ до ул. „Народно хоро“. С понижено налягане ще бъде районътмежду : ул. „Иван Радоев“, ул. „Маестро Кънев“, ул. 687, ул. „Кукуряк“, ул. 575, ул. „Крушовски връх“, ул. „Буземска“, ул. „Народно хоро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен герой “ ъгъла с бул. „Боряна“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на бул. „Ломско шосе“ с. Волуяк , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Ломско шосе“, ул. „Свобода“, ул. „Дружба“, ул. „Никодим Тодоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дружба“ ъгъла с ул. „Никодим Тодоров“. \r\nВъв връзка с подмяна на сградно водопроводно отклонение на ул. „Черковна“ с. Кубратово , се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Черковна\" , ул. „Христо Ботев“,  ул. „София“, ул. „Иван Вазов“ и ул. „Железопътна\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Иван Вазов“ ъгъла с ул. „София“. \r\nВъв връзка с подмяна на сградно водопроводно отклонение на ул. „Янко Панайотов“ с. Лозен , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Янко Панайотов“ от ул. „Съединение“ до ул. „Люляк“; по ул. „Чемшир“ от ул. „Янко Панайотов“ до ул. „Цветна градина“; по ул. „Цветна градина“ от ул. „Съединение“ до ул. „Чемшир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Съединение“ ъгъла с ул. „Цветна градина“. \r\nВъв връзка с подмяна на сградно водопроводно отклонение на ул. „Поп Грую“ кв. „Васил Левски“ , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Поп Грую“ от ул. „Константин Фотинов“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Поп Грую“ №38. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.09", "title": "„Софийска вода” временно ще прекъсне водоснабдяването в някои части на столицата на 10 октомври"}
{"url": "http://www.focus-news.net/news/2018/10/09/2576149/veliko-tarnovo-shte-bade-sazdadena-organizatsiya-za-upravlenie-na-staroplaninski-turisticheski-rayon.html", "text": "Във Велико Търново ще бъде създадена Организация за управление на Старопланински туристически район, чийто център ще е именно старопрестолният град. Това съобщиха от  пресцентъра на Община Велико Търново.  Първата информационна среща за предстоящото учредяване на структурата ще се състои на 10 октомври 2018 година в голямата зала на Община Велико Търново. По покана на кмета Даниел Панов, във форума ще участват представители на 32 общини, туристическите дружества „Трапезица – 1902“ и \"Стратеш\" /Ловеч/, областните администрации от Старата столица и Ловеч. Срещата започва в 11.00 часа.  \r\nЕксперти от Министерството на туризма ще представят процедурата за създаване на бъдещите организации за управление на туристическите райони /ОУТР/, заедно с проект за повишаване на капацитета на малките и средни предприятия в сектора, ролята и ползите от новите структури в този процес. \r\nОрганизациите са управление на туристическите райони ще бъдат юридически лица с нестопанска цел, регистрирани по реда на Закона за туризма. Те са доброволни организации, които ще извършват дейности, свързани с регионалните туристически продукти, маркетинга и рекламата им. За създаването им е нужно учредяването на инициативен комитет, какъвто ще бъде сформиран на срещата на 10 октомври във Велико Търново. \r\nТуристическото райониране на България разделя сраната на девет района, всеки със свой град – център на управление. Старопланинският район включва общините Антоново, Априлци, Берковица, Велико Търново, Враца, Върбица, Върбеш, Габрово, Георги Дамяново, Горна Оряховица, Дряново, Елена, Златарица, Котел, Криводол, Ловеч, Луковит, Лясковец, Мездра, Монтана, Омуртаг, Роман, Севлиево, Стражица, Сунгурларе, Тетевен, Троян, Трявна, Угърчин, Чипровци, Чупрене, Ябланица. За център на управление е избран старопрестолният град.  \r\nОсновната специализация на района е свързана с развитието на планински и еко-туризъм, а разширените предлагани услуги са в следните сфери: планински, пешеходен и рекреативен туризъм, приключенски и екотуризъм, културно-познавателен, фестивален и творчески туризъм, религиозен и поклоннически туризъм, селски туризъм.", "date": "2018.10.09", "title": "Велико Търново: Ще бъде създадена организация за управление на Старопланински туристически район"}
{"url": "http://www.focus-news.net/news/2018/10/09/2576147/smolyan-62-godishna-peshehodka-e-blasnata-ot-lek-avtomobil-na-razklona-na-varbinski-most.html", "text": "62-годишна пешеходка е блъсната от автомобил на разклона на Върбински мост, съобщиха от  Областна дирекция на МВР – Смолян . На 08 октомври 2018 г. около 12.00 часа на път SML-1135 при км 1+100 (разклон Върбински мост - село Върбина) лек автомобил „Тойота Корола“ със смолянска регистрация, собственост и управляван от Х. З. на 67 години от с. Цирка, общ. Мадан, при разминаване с друг автомобил удря 62-годишна пешеходка от село Върбина, която се е намирала в близост до пътното платно. Блъснатата жена е получила фрактура на кост на лявата ръка. След извършения медицински преглед в МБАЛ - Мадан е транспортирана за МБАЛ - Смолян за наблюдение, без опасност за живота. Местопроизшествието е посетено от дежурна оперативна група при РУ - Мадан. Извършен е оглед и е образувано досъдебно производство.", "date": "2018.10.09", "title": "Смолян: 62-годишна пешеходка е блъсната от лек автомобил на разклона на Върбински мост"}
{"url": "http://www.focus-news.net/news/2018/10/09/2576148/veliko-tarnovo-166-dushi-sa-preminali-vtoriya-marshrut-ot-esennata-kampaniya-dvizhi-se-i-pobedi-do-preobrazhenskiya-manastir.html", "text": "166 души са преминали маршрута от Велико Търново до Преображенския манастир, който е част от есенната кампания „Движи се и победи“. Това съобщи за  Радио „Фокус“ – Велико Търново  Анелия Козлева, гл. експерт в Регионалната здравна инспекция. Поход по втория маршрут от кампанията се състоя на 6 октомври. В него участие взеха 10 семейства. Измерено бе кръвното налягане на 73 лица. Най-малкият регистриран участник бе Преслав Милов, а най-възрастният – Христо Христов на 91 години от Велико Търново. Във втория маршрут участия взеха деца, ученици и педагози от три организирани колектива на Община Велико Търново – ОУ „Христо Ботев“ и Центровете за настаняване от семеен тип на ул. „Цветарска“ и ул. „Колоня товар“. Част от децата и учениците се включиха в забавни игри, посветени на превенцията на пътнотранспортния травматизъм и превенцията на употреба на алкохол. \r\nКампанията „Движи се и победи“ се организира за осемнадесета поредна година от РЗИ – Велико Търново, Община Велико Търново, Туристическо дружество „Трапезица 1902″ и Младежки дом – Велико Търново, и преминава под егидата на председателя на Великотърновския общински съвет. \r\nНадежда КРЪСТЕВА", "date": "2018.10.09", "title": "Велико Търново: 166 души са преминали втория маршрут от есенната кампания „Движи се и победи“ до Преображенския манастир"}
{"url": "http://www.focus-news.net/news/2018/10/09/2576142/redzhep-taiyp-erdogan-turtsiya-shte-zashtitava-pravata-si-v-egeysko-i-sredizemno-more.html", "text": "Турция ще защитава суверенните си права в Егейско и Средиземно море, заяви президентът на страната Реджеп Таийп Ердгоан в понеделник, в поредното си предупреждение за опитите за проучване и добиване на въглеводороди в териториалните води на остров Кипър, пише  електронното издание на вестник Kathimerini. \r\n„Имаме задължение да защитаваме нашите права“, подчерта Ердоган на среща с представители на неговата „Партия на справедливостта и развитието“ и посочи, че защитаването на правата й е дало на Турция нейния съществуващ „политически, икономически и социален статут“. \r\n„Успяхме да постигнем това не само като предприехме действия срещу определени хора, но и като се противопоставяхме на някои от най-големите икономически и военни сили на света“, обясни турският лидер. \r\nНа въпрос за последните предупреждения на Анкара за сондажите край бреговете на Кипър, говорителят на Европейската комисия Маргаритис Схинас отбеляза, че още на 22 март Европейският съвет е осъдил Турция и я е призовал „да уважава суверенните права на Кипър да проучва и добива своите природни ресурси в съответствие с европейските и международните закони“ \r\nПревод и редакция:", "date": "2018.10.09", "title": "Реджеп Таийп Ердоган: Турция ще защитава правата си в Егейско и Средиземно море"}
{"url": "http://www.focus-news.net/news/2018/10/09/2576150/pazardzhik-obshtina-peshtera-pravi-postapleniya-za-uvelichavane-kapatsiteta-na-uslugata-sotsialna-trapezariya-do-500-potrebiteli.html", "text": "Община Пещера прави постъпления за увеличаване на капацитета на услугата „Социална трапезария“ по проект „Подай ръка“. Това съобщи за  Радио „Фокус“ – Пазарджик  Зехра Алиш, зам.-кмет по социалните дейности в Общината. Социалната услуга е сред най-търсените и желани услуги, поради което Общинска администрация – Пещера предприе действия за увеличаване на капацитета ѝ. Към момента тя обслужва 70 потребители, като стремежът ни е да обхванем около 500 души. Обществената трапезария функционира в Пещера от 1 август 2016 година в рамките на проект „Подай ръка“ по Оперативна програма за храни и основно материално подпомагане. „Към настоящия момент чрез обществената трапезария се осигурява топъл обяд, който включва супа, основно ястие и хляб и се предоставят съпътстващи мерки на 70 потребители от целевите групи. Чрез предоставяне на разнообразно седмично меню се осигурява балансирано хранене за нуждаещите се лица, при спазване на изискванията за безопасност на храните и националните стандарти и норми на хранене“, уточни Алиш. Тя допълни, че през тази година на потребителите на социалната услуга ще бъдат предлагане и различни други услуги, свързани с техния социален живот и здравословни проблеми. \r\nАлбена ЖИЛЕКОВА", "date": "2018.10.09", "title": "Пазарджик: Община Пещера прави постъпления за увеличаване капацитета на услугата „Социална трапезария“ до 500 потребители"}
{"url": "http://www.focus-news.net/news/2018/10/09/2576156/kyustendil-kosti-i-chast-ot-choveshki-cherep-sa-otkriti-v-mestnostta-drenski-rid-kray-dupnitsa.html", "text": "Кости и част от човешки череп са открити в местността Дренски рид край Дупница. Това потвърдиха за  Радио „Фокус” – Кюстендил  от Областна дирекция на МВР – Кюстендил. Сигналът е подаден от преминаващ през района мъж. Останките са намерени в района на стария резервоар в местността. На място е изпратена дежурна полицейска група. Не са открити данни са престъпление. Образувано е досъдебно производство. \r\nВенцеслав ИЛЧЕВ", "date": "2018.10.09", "title": "Кюстендил: Кости и част от човешки череп са открити в местността Дренски рид край Дупница"}
{"url": "http://www.focus-news.net/news/2018/10/09/2576153/stefan-solakov-eso-nyama-smesvane-na-investitsiite-na-eso-i-elektrorazpredelitelnite-druzhestva.html", "text": "Няма смесване на инвестициите на ЕСО и електроразпределителните дружества. Това каза ръководителят на отдел „Енергийни режими“, към ЦДУ на Електроенергиен системен оператор (ЕСО) ЕАД Стефан Солаков по време на обществено обсъждане в Комисията за енергийно и водно регулиране на План за развитие на електропреносната мрежа на България за периода 2018-2027 година, предаде репортер на  Агенция „Фокус“ . „Плановете на ЕСО и на електроразпределителните дружества се утвърждават от Комисията и няма смесване на инвестициите с тях. Ние се консултираме с дружествата, както и те с нас за разработването на електроразпределителните мрежи“, обясни той. „Последната официална стратегия е от 2011 година и ако сравните какво се е осъществило ще видите че тя не е актуална. Към момента все още нямаме утвърдена енергийна стратегия, за това нямаме документ, на който да се базираме. Запитали сме всички енергийни предприятия за техните инвестиционни намерения. Всички са декларирали, че мощностите ще бъдат в експлоатация и ще направят необходимите инвестиции“, допълни той. „10-годишният план се разработва всяка година. По отношение на стратегиите – отчели сме положителните неща, които смятаме, че ще спомогнат за по-добра разработка на 10-годишния план. Към момента съществува една неопределеност, надяваме се в скоро бъдеще да се изясни. Изчакваме да видим и какво ще стане с проекта АЕЦ „Белене“, уточни той.  \r\nПредседателят на Комисията за енергийно и водно регулиране (КЕВР) обяви, че решението за Плана за развитие на електропреносната мрежа на България за периода 2018-2027 година ще бъде обявено на 31 октомври. „От днес започва да тече 14-дневния срок, в който могат да се подават становища относно този план към комисията“, уточни той. \r\nЦветелин ДИМИТРОВ", "date": "2018.10.09", "title": "Стефан Солаков, ЕСО: Няма смесване на инвестициите на ЕСО и електроразпределителните дружества"}
{"url": "http://www.focus-news.net/news/2018/10/09/2576151/kyustendil-novi-sluzhebni-avtomobili-shte-badat-razpredeleni-za-rayonnite-upravleniya-na-mvr-v-oblastta.html", "text": "Нови служебни автомобили ще бъдат разпределени за районните управления на МВР в областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Церемонията ще се състои от 13.00 часа пред сградата на областната дирекция. Ключовете ще бъдат връчени от директора на Областна дирекция на МВР – Кюстендил старши комисар Елиан Стамболийски. Новите автомобили са оборудвани с комуникационен терминал, система за автоматична идентификация на регистрационните номера на моторните превозни средства, таблетно устройство, светлинно-звукова система, конуси е разтегателни бариери. \r\nВенцеслав ИЛЧЕВ", "date": "2018.10.09", "title": "Кюстендил: Нови служебни автомобили ще бъдат разпределени за районните управления на МВР в областта"}
{"url": "http://www.focus-news.net/news/2018/10/09/2576155/burgas-trima-dushi-sa-postradali-pri-katastrofa-na-krastovishteto-na-ul-odrin-i-ul-profesor-yakim-yakimov.html", "text": "Трима души са пострадали при катастрофа на кръстовището на ул. „Одрин“ и ул. „Професор Яким Якимов“. Това съобщиха от  ОДМВР - Бургас . Сигналът за инцидента е подаден на 08 октомври т.г. около 09.16 часа. Съобщено е за това, че на кръстовището на бургаските улици „Одрин“ и „Професор Яким Якимов“ водачът на лек автомобил „Фолксваген Поло“ с инициали К.Б. (73-годишен от с. Крушевец, общ. Созопол) не спира на пътен знак „СТОП“ и отнемайки предимството блъска правомерно движещия се лек автомобил „Хюндай I 10“, управляван от 30-годишен с инициали И.В.(от Бургас). От ПТП пострадали: водачът на лек автомобил „Фолксваген“ (настанен за лечение в УМБАЛ с контузия на гръдния кош и корема и счупени ребра от трето до осмо), неговата спътничка и съпруга – Н.Б., 68 годишна (настанена за лечение в УМБАЛ – Бургас със сътресение на мозъка) и водачът на лек автомобил „Хюндай“ (който с контузия на таза, е прегледан и освободен за домашно лечение).", "date": "2018.10.09", "title": "Бургас: Трима души са пострадали при катастрофа на кръстовището на ул. „Одрин“ и ул. „Професор Яким Якимов“"}
{"url": "http://www.focus-news.net/news/2018/10/09/2576157/minka-salagyorova-zam-kmet-na-petrich-podgotovkata-za-zimniya-period-e-chast-ot-vsichki-tekushti-deynosti-po-poddrazhkata-na-patnata-infrastruktura.html", "text": "Подготовката за зимния период е част от всички текущи дейности по поддръжката на пътната инфраструктура. Това каза за  Радио „Фокус“ - Пирин  Минка Салагьорова, зам.-кмет на Община Петрич. „Направихме ремонтни на улични настилки в Петрич и в селата, както и освежихме хоризонталната маркировка. Процедурата за избор на изпълнител за зимното поддържане и снегопочистване, ще я обявим тази седмица. Това не означава, че ако няма избран изпълнител ние не можем да изпълним тези дейности, ако се налага. Все пак смятам, че ще успеем да проведем процедурата в срок и да определим изпълнител“, отбеляза тя. Минка Салагьорова посочи, че тази процедура отново ще бъде разделена на 3 обособени позиции, като едната е за град Петрич, другата е за Подгорските и Марикостинските райони, а третата е за Огражденския район. \r\nНатали СТЕФАНОВА", "date": "2018.10.09", "title": "Минка Салагьорова, зам.-кмет на Петрич: Подготовката за зимния период е част от всички текущи дейности по поддръжката на пътната инфраструктура"}
{"url": "http://www.focus-news.net/news/2018/10/09/2576159/blagoevgrad-traktor-e-zatisnal-61-godishen-mazh-v-selo-petrovo-postradaliyat-e-s-frakturi-v-oblastta-na-litseto-i-lyavata-chast-na-tyaloto.html", "text": "Трактор е затиснал 61-годишен мъж в село Петрово. Това съобщиха от  ОДМВР – Благоевград . Инцидентът е станал на 8 октомври около 17.10 часа в местността Канала, землище на село Петрово, община Сандански. Сигналът за кражбата е подаден към РУ – Петрич. Съобщава се, че мъжът, управлявайки трактор с прикачено към него ремарке, при спускане по стръмен разклон губи контрол над трактора и се обръща. При инцидента тракторът е затиснал 61-годишният мъж, който е пострадал с фрактури в областта на лицето и лявата част на тялото. Същият е настанен за лечение в МБАЛ - Югозападна без опасност за живота.", "date": "2018.10.09", "title": "Благоевград: Трактор е затиснал 61-годишен мъж в село Петрово, пострадалият е с фрактури в областта на лицето и лявата част на тялото"}
{"url": "http://www.focus-news.net/news/2018/10/09/2576163/burgas-s-mnogo-sezonni-tsvetya-lukovitsi-i-posadachen-material-shte-bade-izpalnen-vatreshniyat-dvor-na-ekspotsentar-flora-za-chetvartoto-izdanie-na-tsvetniya-bazar-flora-esen.html", "text": "С много сезонни цветя, луковици и посадъчен материал ще бъде изпълнен вътрешният двор на Експоцентър „Флора“ за четвъртото издание на цветния базар „Флора Есен“. Това съобщиха от пресцентъра на  Община Бургас . Той очаква своите посетители в дните от 11 до 14 октомври между 10.00 часа и 19.00 часа. Многоцветни хризантеми, далии и екзотични орхидеи са само част от видовете, които ще предложат производители и вносители на цветя от цялата страна.  \r\nВече традиционно част от есенния базар са обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производители.  \r\nВ началото на есента красивият базар за цветя ще ви зареди с много и разнообразни идеи за украса на дома, градината или офиса, ще предложи професионални решения за вътрешно и външно озеленяване. \r\nБогата кошница с ароматни есенни цветя, луковици и пчелни продукти ще спечели един от посетителите на Цветен базар „Флора Есен\". Всичко, което трябва да направите, за да участвате в специалната томбола, е да посетите изложението в периода 11 - 14 октомври и да попълните флаер с име и телефон за контакт. Победителят ще бъде изтеглен на 14 октомври и обявен в страницата на Експозиционен център „Флора\" - Бургас. \r\nФлаери можете да откриете при централния вход на Експоцентър „Флора\", в касата на Културен дом на нефтохимика и Туристическия информационен център до Часовника.", "date": "2018.10.09", "title": "Бургас: С много сезонни цветя, луковици и посадъчен материал ще бъде изпълнен вътрешният двор на Експоцентър „Флора“ за четвъртото издание на цветния базар „Флора Есен“"}
{"url": "http://www.focus-news.net/news/2018/10/09/2576164/blagoevgrad-dve-vazrastni-zheni-sa-stanali-zhertvi-na-telefonni-izmami.html", "text": "Две жени на 81 и 87 години са станали жертви на телефонни измами в Сандански и Благоевград. Това съобщиха от  ОДМВР – Благоевград . При първият случай, около 12.00 часа на 08 октомври в град Сандански 81-годишна жена от града е въведена в заблуждение, че помага на полицейски служители за залавянето на телефонни измамници, с което ѝ е нанесена щета на приблизителна стойност около 2 000 лева. Образувано е досъдебно производство. \r\nВ същия ден в 01 РУ - Благоевград е получен сигнал за това, че около 18.00 часа на същата дата 87-годишна жена от град Благоевград е въведена в заблуждение, че помага на полицейски служители за залавяне на телефонни измамници, с което ѝ е нанесена щета на приблизителна стойност около 4 220 лева. По случая е образувано досъдебно производство.", "date": "2018.10.09", "title": "Благоевград: Две възрастни жени са станали жертви на телефонни измами"}
{"url": "http://www.focus-news.net/news/2018/10/09/2576162/dots-ivan-ivanov-kevr-nyama-da-ima-promyana-v-tsenata-na-toka-do-kraya-na-godinata.html", "text": "Няма да има промяна в цената на тока до края на годината. Това каза председателят на Комисията за енергийно и водно регулиране (КЕВР) доц. Иван Иванов по време на обществено обсъждане на проект на решение относно изменение на цените на електрическата енергия във връзка с изменение на цените на природния газ от 1 октомври 2018 година, предаде репортер на  Агенция „Фокус“ . „Вие знаете, че има изготвен проект на решение на КЕВР, съгласно който цената на електрическата енергия остава непроменена до края на годината. Надявам се и след това да се запази цената на електрическата енергия. Директорът на „Булгаргаз“ заяви, че очаква да има повишение на цената на природния газ в края на 4-тото тримесечие с под 5%. Знаете, че ако повишението е под 5% няма да има промяна в цената на топлинната и електрическата енергия. Надявам се неговата прогноза да се окаже вярна, но има много събития, които могат да се случат в международен план, и които да повлияят на цената на суровия петрол“, допълни той. „Постепенно през годините ще коригираме цената на мрежовите услуги. Както виждате в последното ценово решение на ЕСО ЕАД ние сме много консервативни и не допускаме съществени изменения на мрежовите тарифи“, уточни той.  \r\nЦветелин ДИМИТРОВ", "date": "2018.10.09", "title": "Доц. Иван Иванов, КЕВР: Няма да има промяна в цената на тока до края на годината"}
{"url": "http://www.focus-news.net/news/2018/10/09/2576158/prezidentat-rumen-radev-nasha-e-otgovornostta-da-presechem-shemite-pri-koito-neravenstvata-i-razsloenieto-pridobivat-neobratim-harakter.html", "text": "Наша е отговорността да пресечем схемите, при които неравенствата и разслоението придобиват необратим характер. Това каза президентът Румен Радев по време на кръгла маса на тема „Неравенства и бедност в България“, предаде репортер на  Агенция „Фокус“ . „Благодаря, че приехте поканата да обсъдим една актуална тема с висока обществена значимост – неравенствата и бедността в България. Неравенството е заложено дълбоко в основата на общественото развитие и е нормално следствие на различните качества, знания и умения на отделния човек. Когато това неравенство вземе прекомерни размери, когато социалните системи са неефективни, когато икономическите системи са нискоефективни и когато има изкривявания в пазара, когато обществото и държавата абдикират от своите социални ангажименти, все повече хора попадат в плен на бедността. Бедността не е порок, но всеизвестно е, че бедността е дълбок проблем за всяко едно общество. Бедността ражда корупция и престъпност“, каза държавният глава. „Бедността е липса на шанс за реализация“, допълни той. „Можем много да говорим на тази тема, но бедността преди всичко отнема от обществото перспективата за динамично развитие. За това и тази тема е така актуална. Днес стотици хиляди живеят в бедност и в социално изключване. Те са поставени в унизителни условия да не могат да посрещнат елементарни човешки нужди. Огромна част от тях са работили през целия си активен живот. Други работят в момента, но продължават да са бедни. Хиляди български деца са лишени от възможността за образование и адекватна грижа и най-вече от възможността да развият своите заложби и талант, което е всъщност огромната трагедия на бедността. Отговорността е във възрастните“, заяви Радев. По думите му неравенствата водят до изкривяване на всички системи в обществото. „Както казах има някакъв праг, до който те са допустими, но неравенствата днес в България са далече от всякакви средни европейски показатели. Толкова са дълбоки, че в тях пропадат всякакви опити за обединение около национално значими цели за развитие“, заяви Радев. „Защото със сега съществуващите в България финансови, икономически, социални, здравни и образователни модели, това все още се оказва непосилна задача. Наша е отговорността да пресечем схемите, при които тези неравенства и това разслоение придобиват необратим характер. \r\nДеница КИТАНОВА", "date": "2018.10.09", "title": "Президентът Румен Радев: Наша е отговорността да пресечем схемите, при които неравенствата и разслоението придобиват необратим характер"}
{"url": "http://www.focus-news.net/news/2018/10/09/2576165/targovishte-23-kulturno-istoricheski-tsennosti-sa-izzeti-ot-28-godishen-mazh-ot-selo-nadarevo.html", "text": "23 културно-исторически ценности са иззети от 28-годишен мъж от село Надарево. Това съобщиха от  ОДМВР - Търговище . На 8 октомври 2018 г. след проведени оперативно-издирвателни и процесуално-следствени действия в ОД МВР - Търговище е установено, че 28-годишен с инициали Г. С. от село Надарево, община Търговище, в нарушение на установения законов ред, съхранява предмети с културно-историческа стойност, представляващи 18 антични монети, един пръстен и 4 апликации. Предметите са иззети по надлежния ред с протокол за доброволно предаване. Ще бъдат назначени експертизи за уточняване на вида и произхода им. По случая е образувано досъдебно производство по чл.278, ал. 6 от Наказателния кодекс по описа на РУ - Търговище.", "date": "2018.10.09", "title": "Търговище: 23 културно-исторически ценности са иззети от 28-годишен мъж от село Надарево"}
{"url": "http://www.focus-news.net/news/2018/10/09/2576161/emagazin-makedoniya-kakvo-se-sluchva-s-mertsedesa-za-chieto-zakupuvane-gruevski-poluchi-2-a-yankulovska-6-godini-zatvori.html", "text": "С луксозният мерцедес, за закупуването на който бившият премиер Никола Груевски получи две години, а бившият министър на вътрешните работи Гордана Янкуловска шест години затвор, неотдавна се возеше германският канцлер Ангела Меркел, отбелязва  македонският портал „еМагазин“ . \r\nЗа неговото закупуване преди няколко години Прокуратурата на страната, след предаването на информацията от страна на СДСМ (Социалдемократическия съюз на Македония), отвори случая „Тенк“. Мерцедесът беше купен за 573 хиляди евро. \r\nНеговата стойност в момента е най-малко 234 хиляди евро, на колкото беше оценен от експерти, когато македонското правителство искаше да го продаде, отбелязва медията. \r\nВластите обаче се отказаха от продажбата, поне докато не завърши съдебният процес „Тенк“, защото колата е едно от материалните доказателства. При оценяването на мерцедеса е установено също, че той няма сервизна книжка, припомня „еМагазин“. \r\nОт правителството са информирали, че с парите от продажбата на автомобила ще бъдат купени линейки. \r\nПревод и редакция:", "date": "2018.10.09", "title": "„еМагазин“ (Македония): Какво се случва с мерцедеса, за чието закупуване Груевски получи 2, а Янкуловска 6 години затвор?"}
{"url": "http://www.focus-news.net/news/2018/10/09/2576167/targovishte-92-godishna-zhena-e-stanala-zhertva-na-telefonna-izmama-sas-sumata-ot-11-000-lv.html", "text": "92-годишна жена е станала жертва на телефонна измама със сумата от 11 000 лв. Това съобщиха от  ОДМВР - Търговище . На 8 октомври 2018 г. около 11.00 часа в град Попово неизвестен извършител посредством обаждане на стационарен телефон под предлог за необходимост да бъде оказано съдействие на полицейски служители, осъществяващи операция по задържането на извършители на телефонни измами, е въвел в заблуждение 92-годишна жена от същия град, и е отнел от владението ѝ сумата от 11 000 лв. По случая е образувано досъдебно производство по чл. 209, ал. 1 от Наказателния кодекс. \r\nОт ОД МВР - Търговище отново напомнят на гражданите, че не съществува практика полицията да иска парични суми от гражданите за изпълнение на служебните си задачи. От дирекцията призовават хората да не се поддават на провокации за предоставяне на парични средства във връзка с провеждаща се полицейска операция за задържане на извършители на престъпления, тъй като полицейските органи никога не търсят съдействие от гражданите по този начин. Хората от областта ни трябва да знаят, че ако на телефона си получат обаждане от непознат, който твърди, че е полицейски служител, и ги помоли за съдействие във връзка със задържането на престъпна група, като за целта е необходимо „само“ да предадат наличните си  спестявания и златни накити, то спрямо тях се извършва опит за измама. При получаването на подобно обаждане е необходимо те незабавно да потърсят  контакт с близките си и да сигнализират на тел. 112 или в най-близкото управление на МВР, и под никакъв предлог да не предоставят пари и ценности на непознати.", "date": "2018.10.09", "title": "Търговище: 92-годишна жена е станала жертва на телефонна измама със сумата от 11 000 лв."}
{"url": "http://www.focus-news.net/news/2018/10/09/2576168/sofiyska-rayonna-prokuratura-zadarzha-mazh-minal-s-avtomobila-si-prez-kraka-na-politsay.html", "text": "Софийска районна прокуратура задържа мъж, минал с автомобила си през крака на полицай. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: \r\n- на 07 октомври 2018 г. в град София на ул. „Летоструй“ 90 с лек автомобил марка „БМВ 320“ е причинил лека телесна повреда на старши полицай И. Х., при изпълнение на служебните му задължения, изразяваща се в контузия на дясното му ходило – като управлявайки описания по-горе автомобил, минал със задна дясна гума през десния крак на Х. Непосредствено след това, извършителят е причинил лека телесна повреда на старши полицай С. С., при изпълнение на служебните му задължения, изразяваща се в контузия на дясна колянна и глезенна става и дясно коляно, като управлявайки лекия автомобил е ударил с него и бутнал на земята С.  \r\nВпоследствие, около 10.40 часа на същата дата, на кръстовището на ул. „Резбарска“ и ул. „549“, деецът е попречил на орган на властта – старши полицай П. Т., изпълняващ задълженията си по охрана на обществения ред, като осуетил полицейска проверка: управлявайки лек автомобил марка „БМВ 320“, не спрял на горепосоченото място за извършване на проверка при подаден сигнал със стоп палка.  \r\nВ хода на разследването са събрани достатъчно доказателства, че извършител на описаното по-горе деяние е К. Кръстанов, на 29 години. Изготвено е постановление за привличането му към наказателна отговорност, като му е повдигнато обвинение. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 10 октомври 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.10.09", "title": "Софийска районна прокуратура задържа мъж, минал с автомобила си през крака на полицай"}
{"url": "http://www.focus-news.net/news/2018/10/09/2576160/400-hil-balgari-sa-raboteshti-bedni-nad-17-mln-dushi-zhiveyat-s-dohodi-do-600-lv.html", "text": "400 хил. българи са работещи бедни, а над 1,7 млн. души живеят с доходи до 600 лв. Данните изнесе Гълъб Донев, секретар по социална политика и здравеопазване на президента Румен Радев, в началото на кръглата маса, посветена на бедността и неравенствата, предаде репортер на  Агенция „Фокус“ . Кръглата маса се провежда под патронажа на държавния глава. „Над 1,7 млн. българи живеят с доходи до 600 лв., като в същото време издръжката на живота за тази година, изчислена от Института за синдикални изследвания към КНСБ е 585 лв. Минималната работна заплата е 510 лв. Повече от 2,3 млн. българи, което представлява 88% от населението живеят с месечни доходи до 1000 лв. Около 400 хил. българи живеят със средни доходи между 1000 и 2000 лв. месечно, което по нашите разбирания ги определя като средна класа. Други 400 хил. българи работят, но са бедни – така наречените работещи бедни. Техните доходи са под линията на бедност“, посочи още Гълъб Донев. \r\nДеница КИТАНОВА", "date": "2018.10.09", "title": "400 хил. българи са работещи бедни,  над 1,7 млн. души живеят с доходи до 600 лв."}
{"url": "http://www.focus-news.net/news/2018/10/09/2576170/dots-ivan-ivanov-kevr-vse-oshte-teche-proverkata-na-balgarskata-energiyna-borsa.html", "text": "Проверката на Българската енергийна борса тече все още. Това каза председателят на Комисията за енергийно и водно регулиране (КЕВР) доц. Иван Иванов пред журналисти, предаде репортер на  Агенция „Фокус“ . „Срокът е 3 месеца. Все още очакваме отговори на подадените от нас писма. Тепърва ще се извършва анализ“, уточни той. „Текат проверки и на ВиК дружествата. Те са над 50 и съответно ние си имаме планови проверки. В определени случаи извършваме и извънредни проверки, когато има обстоятелства, които ги налагат“, обясни още той. Агенция „Фокус“  припомня, че КЕВР започна проверка на Българската енергийна борса след постъпили оплаквания от сдружения за драстичните разлики в цените на тока. Преди дни доц. Иванов обяви, че за първи път управляваното от него ведомство ще се възползва от последните поправки в Закона за енергетиката, които дават право за извършване на проверка на пазара на ток на едро. Това на практика означава, че ще бъде проверена Българската независима енергийна борса, на която продават най-големите ни централи, възобновяемите енергийни източници, както американските централи. \r\nЦветелин ДИМИТРОВ", "date": "2018.10.09", "title": "Доц. Иван Иванов, КЕВР: Все още тече проверката на Българската енергийна борса"}
{"url": "http://www.focus-news.net/news/2018/10/09/2576154/alsat-m-makedoniya-chast-ot-partiite-veche-sa-razgovaryali-za-vazmozhni-koalitsii-v-sluchay-na-izbori.html", "text": "Политическите партии в Македония не признават да са водили разговори в рамките на своите органи за възможни предизборни коалиции и общи депутатски листи, пише  излъчващият на албански скопски телевизионен канал „Алсат – М“ , като посочва, че от СДСМ (Социалдемократическия съюз на Македония) не са пожелали да коментират възможни предизборни съюзи с други партии, но през почивните дни заявиха, че предпочитат сътрудничество с коалицията „За“ от референдума. От ДСИ (Демократичния съюз за интеграция) отбелязаха, че предсрочните избори са краен вариант. \r\nВ рамките на партийните органи, както твърдят от ДСИ, може би, е имало разговори за потенциални коалиции, но фокусът остава върху разрешаването на въпросите без нови избори. Не е разговаряно за възможно съюзяване и с движението БЕСА на Африм Гаши. \r\nОт движението БЕСА на Билал Касами отхвърлиха възможността за общи листи с коалиция „За“ от референдума, но оставиха отворена вратата за евентуално сътрудничество от друг вид в рамките на този съюз, отбелязва медията. \r\nВъзможността за предизборна коалиция със СДСМ бе отхвърлена категорични от лидера на „Алианса на албанците“ Зиядин Села. Неофициално съществуват няколко възможни опции за коалицията между партиите и съставяне на общи депутатски листи. Освен фактът, че всяка фракция може да реши да отиде на избори сама, досега са се дискутирали възможностите за сътрудничество между Коалиция „За“ – СДСМ, ДСИ, БЕСА на Африм Гаши, БЕСА на Билал Касами, „Алианса на албанците“ и Демократическата партия на албанците, което вече бе отхвърлено от няколко от възможните участници. Вторият вариант е коалиция само между СДСМ и ДСИ, а третата е: ДСИ, БЕСА на Гаши, БЕСА на Касами и „Алианса на албанците“, смята „Алсат – М“. \r\nПредсрочните избори ще бъдат организирани ако властта не осигури подкрепата на 80 депутати за необходимите конституционни промени за ратификацията на Договора с Гърция, отбелязва още скопската телевизия. \r\nПревод и редакция:", "date": "2018.10.09", "title": "„Алсат – М“ (Македония): Част от партиите вече са разговаряли за възможни коалиции в случай на избори"}
{"url": "http://www.focus-news.net/news/2018/10/09/2576171/blagoevgrad-blizo-108-000-kub-m-darva-za-ogrev-sa-zakupili-domakinstvata-ot-yuzdp.html", "text": "Близо 108 000 пространствени кубически метра дърва за огрев е предоставило до момента Югозападното държавно предприятие. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. Отоплението си за зимата вече са осигурили общо 14 785 домакинства в областите Благоевград, Кюстендил, Перник, Софийска и Пазарджишка. Това стана ясно на работна среща на ръководството на ЮЗДП с директорите на териториалните поделения и експерти от Централно управление. Снабдяването на заявилите желание да закупят или сами да добият дърва за огрев по изготвените от кметовете списъци се извършва ритмично. Предоставените количества от временни складове и с разрешения за добив на корен са на миналогодишните равнища, като се очаква засилване на интереса през октомври и ноември месец. Въпреки предприетите от ЮЗДП информационни и организационни мерки добивът и доставката на дърва да започват веднага след края на отоплителния сезон, традиционно запасяването се извършва след прибирането на реколтата, посочи директорът инж. Дамян Дамянов. За да се избегнат случаи на недостиг или нерегулярни доставки, по препоръка на министъра на земеделието, храните и горите два пъти месечно директорите на държавните горски и ловни стопанства ще се срещат с кметовете по места. Първите срещи трябва да се проведат до 15 октомври. \r\nЛивия НИНОВА", "date": "2018.10.09", "title": "Благоевград: Близо 108 000 куб. м дърва за огрев са закупили домакинствата от ЮЗДП"}
{"url": "http://www.focus-news.net/news/2018/10/09/2576152/prezidentat-rumen-radev-prenebregvaneto-na-temata-za-bednostta-i-neravenstvata-e-bezotgovornost-kam-badeshteto-razvitie-na-nasheto-obshtestvo.html", "text": "Пренебрегването на темата за бедността и неравенствата е безотговорност към бъдещето развитие на нашето общество. Това каза президентът Румен Радев по време на кръгла маса на тема „Неравенства и бедност в България“, предаде репортер на  Агенция „Фокус“ . „Радвам се, че днес сме тук заедно, за да потърсим отговор на редица въпроси. Къде се коренят причините за неравенствата и бедността в България? Кои са критичните прагове на неравенствата? По какви механизми се формират?\", коментира държавният глава. \"Кои са социалните и икономическите модели, които могат да доведат до справедливо възнаграждение на труда? Как националният доход и неговият ръст да се разпределя справедливо и да допринася за благоденствието на обществото ни? Как да търсим баланс между развитието на конкуренцията в една пазарна икономика и адекватна социална политика? Какви модели съществуват в другите държави и как успешно можем да ги приложим у нас?\", каза още Радев. По думите му в момента, в който все повече се говори за стабилност, за ръст на БВП и за рекордните му стойности, толкова повече трябва да говорим и за бедността и за това как се разпределя този БВП, по какви механизми се харчат публичните средства и как те допринасят за хармоничното развитие на обществото. \"Убеден съм, че пренебрегването на темата за бедността на неравенствата е безотговорност към бъдещето развитие на нашето общество“, каза Радев. Той изрази надежда на форума да се предложат решения на този обществено значим проблем.  \r\nДеница КИТАНОВА", "date": "2018.10.09", "title": "Президентът Румен Радев: Пренебрегването на темата за бедността и неравенствата е безотговорност към бъдещето развитие на нашето общество"}
{"url": "http://www.focus-news.net/news/2018/10/09/2576166/vazstanoveno-e-dvizhenieto-i-v-dvete-posoki-na-am-trakiya-v-rayona-na-ihtiman.html", "text": "Възстановено е движението и в двете посоки на АМ \"Тракия\" в района на Ихтиман. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.09", "title": "Възстановено е движението и в двете посоки на АМ \"Тракия\" в района на Ихтиман"}
{"url": "http://www.focus-news.net/news/2018/10/09/2576172/sport-real-madrid-vzima-eden-azar-prez-zimata-i-neymar-prez-lyatoto.html", "text": "Според твърдения на медиите, Реал Мадрид е направил всичко необходимо, за да привлече звездата на Челси и Белгия Еден Азар още през зимния трансферен прозорец, след като се опитаха да го вземат през миналото лято, но тогава „сините“ от Лондон поискаха 200 милион евро, което отказа испанския гранд. Същевременно радиостанция „Кадена Сер“ съобщи, че Реал Мадрид ще привлече Неймар от ПСЖ през лятото на 2019 година.", "date": "2018.10.09", "title": "Спорт: Реал Мадрид взима Еден Азар през зимата и Неймар през лятото"}
{"url": "http://www.focus-news.net/news/2018/10/09/2576173/sliven-27-godishna-zhena-e-blasnala-dva-avtomobila-na-bul-p-hitov-pri-shofirane-sled-upotreba-na-narkotitsi.html", "text": "27-годишна жена от Сливен е блъснала два автомобила след употреба на наркотици. Това съобщиха от  ОДМВР – Сливен . Около 14.45 часа вчера на булевард „П. Хитов“ 27-годишна жена с инициали М.В. управлява лек автомобил „Пежо-206“. Не е спазила дистанция, при което удря спрелия пред нея, за да отдаде предимство на пешеходци, лек автомобил „Ситроен“. След което предприема движение на заден ход, без да се убеди, че пътя зад нея е свободен, и се удря в лек автомобил „Мерцедес“. От произшествието няма пострадали, причинени са   материални щети. Полицейските служители установяват, че М.В. е неправоспособна и управлява под въздействието на наркотици - метамфетамин. Тя е отведена в РУ - Сливен и задържана за 24 часа.  Образувано е бързо производство. Номерата на автомобила са свалени, регистрацията е прекратена.", "date": "2018.10.09", "title": "Сливен: 27-годишна жена е блъснала два автомобила на бул. „П. Хитов“ при шофиране след употреба на наркотици"}
{"url": "http://www.focus-news.net/news/2018/10/09/2576174/pazardzhik-prodalzhavat-proyavite-v-ramkite-na-mesetsa-na-kulturno-istoricheskoto-nasledstvo-organiziran-ot-istoricheskiya-muzey-v-batak.html", "text": "Продължават проявите в рамките на „Месеца на културно-историческото наследство“, организиран от Историческия музей в Батак. Това каза за  Радио „Фокус“ – Пазарджик  директорът на музея Теодора Пейчинова. Тя обясни, че през тази седмица се провежда образователната програма „Знай своя род“. „Има интерес от страна на учениците да работят в музея и тя е за тях“, добави Пейчинова и уточни, че Месецът на културно-историческото наследство се повежда за 13-та поредна година. „На 17 октомври ще представим книгата на Петър Пунчев „Вие сте тук“, а през седмицата от 22 до 26 октомври сме подготвили краеведски четения“, коментира Пейчинова. По думите ѝ това са много интересни изследвания за Батак и региона. „Подготвили сме много нови мултимедийни презентации и филми. На 1 ноември музеят ще работи безплатно за всички жители и гости на Батак, а на 2 ноември закриваме Месеца на културно-историческото наследство с родолюбивото състезание „Аз обичам Батак“, допълни Пейчинова. Тя каза също, че състезанието се е превърнало в традиционно. \r\nВаня НИКОЛОВА", "date": "2018.10.09", "title": "Пазарджик: Продължават проявите в рамките на „Месеца на културно-историческото наследство“, организиран от Историческия музей в Батак"}
{"url": "http://www.focus-news.net/news/2018/10/09/2576176/sofiyska-rayonna-prokuratura-zadarzha-za-72-chasa-mazh-izvarshil-grabezh-v-zhk-mladost-1.html", "text": "Софийска районна прокуратура задържа за 72 часа мъж, извършил грабеж в жк. „Младост 1“. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: \r\nНа 08 октомври 2018 г. около 02.30 часа в жк. „Младост 1“, на около 200 метра от блок 2, са отнети чужди движими вещи – дамска чанта, съдържаща сумата от 160 лв. и лични вещи, от владението на Ц. К., като извършителят на деянието употребил сила – извил дясната ръка на пострадалата и ѝ нанесъл удари по гърба. \r\nВ хода на разследването са събрани достатъчно доказателства, че извършител на описаното по-горе деяние е М. Пенев, на 21 години. Изготвено е постановление за привличането на Пенев към наказателна отговорност, като му е повдигнато обвинение. \r\nПредвид изключително високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 09 октомври 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.10.09", "title": "Софийска районна прокуратура задържа за 72 часа мъж, извършил грабеж в жк. „Младост 1“"}
{"url": "http://www.focus-news.net/news/2018/10/09/2576175/nsi-prez-avgust-2018-g-indeksat-na-promishlenoto-proizvodstvo-se-uvelichava-s-08-v-sravnenie-s-mesets-yuli.html", "text": "По предварителни данни през август 2018 г. индексът на промишленото производство, изчислен от сезонно изгладените данни, се увеличава с 0.8% в сравнение с юли 2018 година. Това сочи  статистика на Националния статистически институт (НСИ) . През август 2018 г. при календарно изгладения индекс на промишленото производство е регистриран ръст от 2.3% спрямо съответния месец на 2017 година. \r\nПрез август 2018 г. увеличение спрямо предходния месец е регистрирано в преработващата промишленост - с 1.6%, и в производството и разпределението на електрическа и топлоенергия и газ - с 1.3%, а намаление е отчетено в добивната промишленост - с 2.1%.  \r\nПо значителен ръст в преработващата промишленост се наблюдава при: ремонта и инсталирането на машини и оборудване - с 14.8%, производството на електрически съоръжения - с 11.5%, производството на напитки - с 4.7%, производството на химични продукти - с 4.5%. Спад е регистриран при: производството на тютюневи изделия - с 11.0%, производството на превозни средства, без автомобили - със 7.5%, производството на изделия от каучук и пластмаси - с 6.0%, производството на мебели - с 5.5%. \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 5.0%, а спад е регистриран в добивната промишленост - със 17.4%, и в производството и разпределението на електрическа и топлоенергия и газ - с 2.2%. \r\nПо-значително увеличение в преработващата промишленост спрямо предходната година се наблюдава при: ремонта и инсталирането на машини и оборудване - с 32.3%, производството на електрически съоръжения - с 26.1%, производството на автомобили, ремаркета и полуремаркета - с 23.1%, производството на превозни средства, без автомобили - с 15.2%. Намаление е отчетено при: производството на тютюневи изделия - с 37.9%, производството на химични продукти - с 8.7%, производството на дървен материал и изделия от него, без мебели - със 7.7%.", "date": "2018.10.09", "title": "НСИ: През август 2018 г. индексът на промишленото производство се увеличава с 0.8% в сравнение с месец юли"}
{"url": "http://www.focus-news.net/news/2018/10/09/2576177/nsi-prez-avgust-2018-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-narastva-s-05-spryamo-predhodniya-mesets.html", "text": "По предварителни сезонно изгладени данни през август 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.5% спрямо предходния месец. Това сочи  статистика на Националния статистически институт (НСИ) . През август 2018 г. оборотът в търговията на дребно, изчислен въз основа на календарно изгладени данни, бележи ръст от 5.1% в сравнение със същия месец на предходната година. \r\nПрез август 2018 г. се наблюдава ръст на оборота спрямо предходния месец при: търговията на дребно с компютърна и комуникационна техника - с 2.4%, търговията на дребно чрез поръчки по пощата, телефона или интернет - с 1.1%, търговията на дребно с битова техника, мебели и други стоки за бита - с 0.9%, търговията на дребно с автомобилни горива и смазочни материали - с 0.8%, и търговията на дребно с хранителни стоки, напитки и тютюневи изделия - с 0.4%. Спад е отбелязан при: търговията на дребно с текстил, облекло, обувки и кожени изделия - с 2.3%, и търговията на дребно с фармацевтични и медицински стоки - с 0.5%. \r\nПрез август 2018 г. в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 11.8%, и търговията на дребно с хранителни стоки, напитки и тютюневи изделия - с 9.0%. Намаление е регистрирано при търговията на дребно с разнообразни стоки - с 1.3%, търговията на дребно с текстил, облекло, обувки и кожени изделия - с 1.2%, търговията на дребно с автомобилни горива и смазочни материали - с 1.0%, и търговията на дребно с компютърна и комуникационна техника - с 0.6%.", "date": "2018.10.09", "title": "НСИ: През август 2018 г. оборотът в раздел „Търговия на дребно, без търговията с автомобили и мотоциклети“ нараства с 0.5% спрямо предходния месец"}
{"url": "http://www.focus-news.net/news/2018/10/09/2576179/burgas-betonovoz-se-e-preobarnal-na-ul-krayezerna-nyama-postradali.html", "text": "Бетоновоз се преобърна на ул. „Крайезерна“, няма пострадали при инцидента. Това съобщи за  Радио „Фокус“ – Бургас  дежурният служител в ОДМВР – Бургас. Движението на улицата не е преустановено. По данни на дежурният служител в Община Бургас екипи на полицията са на място и изчакват специален кран, който да изтегли превозното средство от пътя. Вероятната причина е несъобразена скорост. \r\nМария ГЕОРГИЕВА", "date": "2018.10.09", "title": "Бургас: Бетоновоз се е преобърнал на ул. „Крайезерна“, няма пострадали"}
{"url": "http://www.focus-news.net/news/2018/10/09/2576180/dobrich-yordan-yovchev-shte-predstavi-darenie-ot-14-shvedski-steni-v-kavarna.html", "text": "Носителят на  4 олимпийски медала и многократен световен шампион - гимнастикът Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада”, Професионална земеделска гимназия „Кл. А. Темирязев” и Детска градина „Радост” в Каварна. Това съобщиха от  пресцентъра на Общината.   \r\nЦеремонията ще се състои в сряда 10 октомври, от 10.30 часа в спортния салон на ДГ „Радост”. В 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев”. Йордан Йовчев ще направи демонстрация в спортния салон на гимназията.  \r\nДарението е по инициатива на Община Каварна и Сдружение „Приятели на Добруджа” с финансовата подкрепа на млечната компания „Бор Чвор”.", "date": "2018.10.09", "title": "Добрич: Йордан Йовчев ще представи дарение от 14 шведски стени в Каварна"}
{"url": "http://www.focus-news.net/news/2018/10/09/2576169/ruse-otkrita-e-goreshta-telefonna-liniya-za-signali-ot-grazhdani-vav-vrazka-s-ubiystvoto-na-zhurnalistkata-viktoriya-marinova.html", "text": "Във връзка с разследването на убийството на млада жена в Русе,  ОДМВР – Русе  обявява телефон за сигнали от граждани. Хората, които разполагат с информация, касаеща извършеното тежко криминално престъпление, могат да позвънят на телефон: 0889 562407.", "date": "2018.10.09", "title": "Русе: Открита е гореща телефонна линия за сигнали от граждани във връзка с убийството на журналистката Виктория Маринова"}
{"url": "http://www.focus-news.net/news/2018/10/09/2576184/sliven-profesor-ivan-marazov-e-tazgodishniyat-nositel-na-nagradata-d-r-ivan-seliminski.html", "text": "Тазгодишният носител на наградата за принос и постижения в публицистиката, историко-краеведческите изследвания и опазване на културно-историческото наследство на Сливен и сливенския край „Д-р Иван Селимински” е проф. Иван Маразов. Това съобщиха от пресцентъра на  Община Сливен . \r\nИван Маразов е роден през 1942 г. През 1967 г. завършва факултета по теория и история на изкуството при Института „И. Репин“ в Санкт Петербург. От 1967 до 1995 г. работи в Института за изкуствознание при БАН, а от 1988 до 1991 г. е директор на Института за изкуствознание при БАН. През 1974 г. получава докторска степен, през 1986 г. защитава докторат, а следващата година е избран за професор и работи в Института за изкуствознание. \r\nПрез 1995 г. основава Департамента по изкуствознание при НБУ и е негов ръководител до 2002 г., а през 2012 г. е удостоен със званието почетен професор на НБУ. \r\nМакар да е написал много статии и книги върху съвременното българско изкуство, негово основно научно поле е тракологията. Именно в тази област той фокусира своите усилия, материализирани в монографии и статии, издадени у нас и в чужбина. \r\nПроф. Маразов е бил научен ръководител на различни конференции, организирани от Регионален исторически музей – Сливен: „Съкровището“, „100 години художествен музей – Сливен“, „Съкровище и сакрална топография“, „Музейното дело и европейската интеграция“, „Културно наследство, музей: проучвания, колекции, експозиции“. \r\nРаботил е на терен в Сливенско съвместно със специалисти от Регионален исторически музей – Сливен по проучване на скални светилища от късножелязната епоха. Ръководител е на периодични семинари в Сливен със студенти от НБУ относно културата на траките с участието на специалисти от РИМ – Сливен. Главен и научен редактор на сливенски издания. Консултант и куратор на различни изложби на РИМ – Сливен. Автор е на поредица от научни изследвания и публикации относно културно-историческото наследство в Сливенско и най-вече в сферата на тракийската култура и изкуство, утвърждаващи престижните му научни позиции. \r\nНаградата „Д-р Иван Селимински” ще бъде връчена на тържествена церемония на 25 октомври 2018 г.", "date": "2018.10.09", "title": "Сливен: Професор Иван Маразов е тазгодишният носител на наградата „Д-р Иван Селимински“"}
{"url": "http://www.focus-news.net/news/2018/10/09/2576182/el-pais-nova-dyasna-politicheska-partiya-sabra-blizo-10-hilyadi-na-miting-v-madrid.html", "text": "От колоните звучи силно музикалният хит от 60-те Reistere на испанската поп-сензация Duo Dinamico, докато хората веят испански знамена. Неделя е и близо 10 хиляди симпатизанти са се появили в мадридския дворец Vistalegre за най-голямата демонстрация досега на основаната през 2014 година нова дясна партия „Вокс“ (Vox), пише  онлайн изданието на El Pais . \r\nДемонстрантите, както отбелязва вестникът, са напълнили до краен предел предвиденото за тях пространство в двореца и извън него са останали още три хиляди души. \r\nМитингът в Мадрид идва след също толкова успешни акции във Валядолид и Сарагоса. Според резултатите от последната анкета на испанския Център за социологически изследвания „Вокс“ ще спечели най-малко 1,5%  от гласовете на избирателите на следващите парламентарни избори и ще вкара един представител в Конгреса. \r\nФракцията излиза с послание, че испанските патриоти трябва да се вдигнат и да защитят страната срещу каталунските сепаратисти, нелегалната имиграция и атаката над традиционните семейни ценности, отбелязва „Ел Паис“. \r\nПреди да представят своите „100 решения за оживяване на Испания“, организаторите на събитието са посочили на огромни екрани сегашните проблеми на Испания: останалите терористи от ЕТА, републиканските и комунистическите знамена, мигрантите, които преминават границите, активистите от „Фемен“ и „Ислямска държава“. \r\nСред решенията на проблемите е създаването на Министерство на семейството, отмяна на Закона за полово насилие и „други законодателни норми, които дискриминират един от половете“, намаляване на данъците, разработване на нов план за водоснабдяване на страната... Но, както коментира вестникът, това, което наистина е развълнувало хората е било предложението се депортират „тези нелегални имигранти, които идват в Испания не, за да я направят по-велика, а, за да получават помощи“. \r\nГенералният секретар на „Вокс“ Ортега Смит е взел микрофона и е обявил: „Испанците на първо място“ и е перифразирал Доналд Тръмп: „Заедно ще направим Испания отново велика“! \r\n„Добре дошли в съпротивата“, е приветствал той.  \r\n„Живата Испания се събуди, да благодарим на Бога. Испания не се изправя случайно. Един народ реагира, когато има историческа инерция, когато има гореща кръв във вените си и когато е заплашена, а сега Испания е заплашена“, пък е заявил в рамките на заключителното изказване председателят на партията Сантяго Абаскал. \r\nПревод и редакция:", "date": "2018.10.09", "title": "El Pais: Нова дясна политическа партия събра близо 10 хиляди на митинг в Мадрид"}
{"url": "http://www.focus-news.net/news/2018/10/09/2576186/veliko-tarnovo-61-godishen-mazh-e-zadarzhan-za-shofirane-s-373-promila-alkohol.html", "text": "Двама водачи, употребили алкохол, единият от които е допуснал и пътно произшествие са установени във Великотърновска област. Това съобщиха от  ОДМВР – Велико Търново . Снощи в 22.18 часа на тел. 112 е получен сигнал за катастрофа на пътя между селата Мусина и Михалци. На мястото незабавно е изпратен екип на Районно управление – Павликени. От извършените действия по разследването е установено, че лек автомобил „Киа Соренто“, управляван от 56-годишен руски гражданин, постоянно пребиваващ в село Мусина, се е блъснал в крайпътен скат. Пострадали няма. Нанесени са материални щети по автомобила. При проверка на водача за употреба на алкохол, апаратът е отчел 1,28 промила. Взета му е кръвна проба за химичен анализ.  \r\nСъщият ден в 15.20 часа, в село Драганово, е извършена проверка на лек автомобил „Фолксваген Поло“, управляван от 61-годишен мъж от Горна Оряховица. При проверка на водача за употреба на алкохол, апаратът е отчел 3.73 промила. Той е отказал кръвна проба. Задържан е с полицейска мярка до 24 часа. По двата случая са образувани бързи производства.", "date": "2018.10.09", "title": "Велико Търново: 61-годишен мъж е задържан за шофиране с 3.73 промила алкохол"}
{"url": "http://www.focus-news.net/news/2018/10/09/2576185/nsi-prez-avgust-2018-g-indeksat-na-produktsiyata-v-sektor-stroitelstvo-e-s-06-pod-ravnishteto-ot-predhodniya-mesets.html", "text": "По предварителни данни през август 2018 г. индексът на продукцията в сектор „Строителство“, изчислен въз основа на сезонно изгладени данни, е с 0.6% под равнището от предходния месец. Това сочи  статистика на Националния статистически институт (НСИ) . Календарно изгладените данни показват намаление от 1.1% на строителната продукция през август 2018 г. в сравнение със същия месец на 2017 година. \r\nПрез август 2018 г. индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от сградното строителство е с 0.8% , а  от гражданското/инженерното строителство - с 0.3%. \r\nНа годишна база понижението на строителната продукция през август 2018 г., изчислено от календарно изгладени данни, се определя от отрицателния темп при сградното строителство, където спадът е с 2.8%, докато при гражданското/инженерното строителство е регистрирано увеличение с 1.1%.", "date": "2018.10.09", "title": "НСИ: През август 2018 г. индексът на продукцията в сектор „Строителство“ е с 0.6% под равнището от предходния месец"}
{"url": "http://www.focus-news.net/news/2018/10/09/2576183/liyana-adzharova-energiyna-agentsiya-plovdiv-v-stolitsata-nay-visoka-zamarsenost-na-vazduha-se-otchita-v-rayonite-krasna-polyana-serdika-i-vrabnitsa.html", "text": "Резултатите от анализа показват, че най-висока замърсеност на въздуха в столицата се отчита в районте  \"Красна поляна\", \"Сердика\" и \"Връбница\". Това каза Лияна Аджарова, изпълнителен директор на Енергийна агенция-Пловдив при представяне на изследване за домакинствата, които използват твърдо гориво на територията на Столична община, предаде репортер на  Агенция \"Фокус\" . Аджарова обясни, че това завишаване се дължи на по-големия брой от къщи, в които се използват твърди горива за отопление. По думите й основната задача на концепцията за намаляване на замърсяването на атмосферния въздух с ФПЧ от битово отопление е да се идентифицират районите за интервенция от замърсен въздух в София. Лияна Аджарова обясни, че при изследването, общината е била разделена на три главни области - на висок, среден и нисък приоритет на въздействие.  \r\nТя уточни, че Енергийна агенция - Пловдив е научно-изследователска организация, която разработва и реализира технически, екологични и социални иновации в областта на ЕЕ и ВЕИ, енергийно ефективни инженерни решения, биогорива и материали. Дейностите на агенцията включват: моделиране на енергията и околната среда, енергийно управление и планиране на местно и регионално ниво; енергийни и екологични анализи, инвентаризации на емисиите, енергийно одитиране на сгради и МСП, разработване на мерки за прилагане на ЕЕ; развитие на устойчиви енергийни общности и интелигентни градове; инвентаризации на емисиите и мониторинг; изпитване на биогорива, компост и биологични отпадъци; разработване на нови технологии.  \r\nДаяна ДЮЛГЕРОВА", "date": "2018.10.09", "title": "Лияна Аджарова, Енергийна агенция-Пловдив: В столицата най-висока замърсеност на въздуха се отчита в районите  \"Красна поляна\", \"Сердика\" и \"Връбница\""}
{"url": "http://www.focus-news.net/news/2018/10/09/2576181/ministerstvoto-na-energetikata-shte-izgotvi-natsionalnata-pozitsiya-za-tova-lyatno-ili-zimno-chasovo-vreme-da-izbere-stranata-ni.html", "text": "Министерството на енергетиката ще изготви националната позиция за това лятно или зимно часово време да избере страната ни в бъдеще. Това съобщиха от пресцентъра на  Министерство на енергетиката . \r\nВсички граждани, които биха желали да дадат своя глас, могат да го направят до 11 октомври 2018 г.  . \r\nДопитването е от съществено значение, за да бъдат взети под внимание мнението и аргументите на възможно най-широк кръг от обществото.   \r\nКакто е известно, на европейско равнище се обсъжда промяна в регламента за определяне на лятно и зимно часово време. Всяка държава членка трябва сама да избере към кой от сегашните часови варианти ще се придържа в бъдеще.", "date": "2018.10.09", "title": "Министерството на енергетиката ще изготви националната позиция за това лятно или зимно часово време да избере страната ни"}
{"url": "http://www.focus-news.net/news/2018/10/09/2576191/ep-publichna-diskusiya-shte-uspeyat-li-evropeyskite-politicheski-partii-da-otgovoryat-na-ochakvaniyata-na-grazhdanitei.html", "text": "Бюрото на Европейския парламент в България, Европейското движение и Съюзът на европейските федералисти имат честта да Ви поканят на публична дискусия на тема „Към изборите за ЕП 2019: ще успеят ли европейските политически партии да адресират приоритетите на гражданите и техните идеи за Бъдещето на ЕС?“. Събитието ще се проведе на 15 октомври 2018 г. (понеделник) в Дома на Европа на ул. „Г. С. Раковски“ № 124 от 10.00 до 12.00 часа, съобщава  пресслужбата на Европейския парламент . \r\nРечта на председателя на Европейската комисия Жан Клод Юнкер за състоянието на Европейския съюз пред Европейския парламент и реакциите на лидерите на парламентарните групи отбелязаха, макар и неофициално, началото на кампанията за изборите за ЕП. Европейските партии имат 8 месеца да представят своята визия за бъдещето на Европа и да дадат нов импулс за обновление на европейския проект, като предложат високи стандарти при формирането и провеждането на ефективни европейски политики в интерес на европейските граждани.  \r\nВ този контекст Бюрото на Европейския парламент в България, Европейското движение и Съюзът на европейските федералисти имат честта да Ви поканят на публична дискусия на тема „Към изборите за ЕП 2019: ще успеят ли европейските политически партии да адресират приоритетите на гражданите и техните идеи за Бъдещето на ЕС?“. Събитието ще се проведе на 15 октомври 2018 г. (понеделник) в Дома на Европа на ул. „Г. С. Раковски“ № 124 от 10.00 до 12.00 часа.  \r\nФорумът има за цел да предостави на заинтересуваните и критично мислещи граждани възможност за открита дискусия с български евродепутати от основните политически сили по най-актуалните европейски въпроси, касаещи бъдещето на ЕС, и да допринесе за повишаване на тяхната информираност по предложенията за обновление на европейския демократичен проект.  \r\nСвоето виждане по темата ще споделят членовете на Европейския парламент Георги Пирински (С&Д) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видеообръщения към участниците.  \r\nОсновните теми на дискусията са:  \r\n‒         Повече сигурност за европейските граждани: към обща европейска отбрана и европейски решения на проблемите с миграцията, граничния контрол и вътрешната сигурност;  \r\n‒         Как да подобрим функционирането на ЕС чрез реформа на европейските институции и политики и укрепване на европейската демокрация?  \r\n‒         Ще съответства ли новият европейски бюджет на амбициите за по-просперираща, сигурна и солидарна Европа?  \r\n‒         Как да използваме инерцията от успешното българско председателство на Съвета на ЕС, за да остане България в центъра на дебата за бъдещето на Европа?  \r\nРегистрацията за дискусията се извършва предварително. Участието в събитието се потвърждава на телефон (+359) 2 987 22 85 или по електронна поща на адрес: embg@scas.acad.bg (Европейско движение България).  \r\nЩе се радваме на Вашето присъствие.", "date": "2018.10.09", "title": "ЕП: Публична дискусия „Ще успеят ли европейските политически партии да отговорят на очакванията на гражданите?“"}
{"url": "http://www.focus-news.net/news/2018/10/09/2576189/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "От колоните звучи силно музикалният хит от 60-те Reistere на испанската поп-сензация Duo Dinamico, докато хората веят испански знамена. Неделя е и близо 10 хиляди симпатизанти са се появили в мадридския дворец Vistalegre за най-голямата демонстрация досега на основаната през 2014 година нова дясна партия „Вокс“ (Vox), пише  онлайн изданието на El Pais . \r\nДемонстрантите, както отбелязва вестникът, са напълнили до краен предел предвиденото за тях пространство в двореца и извън него са останали още три хиляди души. \r\nМитингът в Мадрид идва след също толкова успешни акции във Валядолид и Сарагоса. Според резултатите от последната анкета на испанския Център за социологически изследвания „Вокс“ ще спечели най-малко 1,5%  от гласовете на избирателите на следващите парламентарни избори и ще вкара един представител в Конгреса. \r\nФракцията излиза с послание, че испанските патриоти трябва да се вдигнат и да защитят страната срещу каталунските сепаратисти, нелегалната имиграция и атаката над традиционните семейни ценности, отбелязва „Ел Паис“. \r\nПреди да представят своите „100 решения за оживяване на Испания“, организаторите на събитието са посочили на огромни екрани сегашните проблеми на Испания: останалите терористи от ЕТА, републиканските и комунистическите знамена, мигрантите, които преминават границите, активистите от „Фемен“ и „Ислямска държава“. \r\nСред решенията на проблемите е създаването на Министерство на семейството, отмяна на Закона за полово насилие и „други законодателни норми, които дискриминират един от половете“, намаляване на данъците, разработване на нов план за водоснабдяване на страната... Но, както коментира вестникът, това, което наистина е развълнувало хората е било предложението се депортират „тези нелегални имигранти, които идват в Испания не, за да я направят по-велика, а, за да получават помощи“. \r\nГенералният секретар на „Вокс“ Ортега Смит е взел микрофона и е обявил: „Испанците на първо място“ и е перифразирал Доналд Тръмп: „Заедно ще направим Испания отново велика“! \r\n„Добре дошли в съпротивата“, е приветствал той.  \r\n„Живата Испания се събуди, да благодарим на Бога. Испания не се изправя случайно. Един народ реагира, когато има историческа инерция, когато има гореща кръв във вените си и когато е заплашена, а сега Испания е заплашена“, пък е заявил в рамките на заключителното изказване председателят на партията Сантяго Абаскал. \r\n***  Турция ще защитава суверенните си права в Егейско и Средиземно море, заяви президентът на страната Реджеп Таийп Ердгоан в понеделник, в поредното си предупреждение за опитите за проучване и добиване на въглеводороди в териториалните води на остров Кипър, пише  електронното издание на вестник Kathimerini. \r\n„Имаме задължение да защитаваме нашите права“, подчерта Ердоган на среща с представители на неговата „Партия на справедливостта и развитието“ и посочи, че защитаването на правата й е дало на Турция нейния съществуващ „политически, икономически и социален статут“. \r\n„Успяхме да постигнем това не само като предприехме действия срещу определени хора, но и като се противопоставяхме на някои от най-големите икономически и военни сили на света“, обясни турският лидер. \r\nНа въпрос за последните предупреждения на Анкара за сондажите край бреговете на Кипър, говорителят на Европейската комисия Маргаритис Схинас отбеляза, че още на 22 март Европейският съвет е осъдил Турция и я е призовал „да уважава суверенните права на Кипър да проучва и добива своите природни ресурси в съответствие с европейските и международните закони“ \r\n***  Сигурността на Унгария и стабилността на Турция са директно свързани, заяви унгарският премиер Виктор Орбан и посочи , че външната политика на Будапеща трябва да бъде съобразена с три града: Анкара, Москва и Берлин, след разговора си с президента на Турция Реджеп Таийп Ердоган в Будапеща, предава  онлайн изданието Daily News Hungary. \r\n„Стабилно турско правителство и стабилна Турция са предварително условие за това, Унгария да не е застрашена по никакъв начин от миграционна вълна по сушата“, заяви Орбан по време на съвместна пресконференция след срещата. \r\n„В интерес на Унгария е Турция да остане силна и способна да поддържа мира в своя регион, както и да контролира нелегалната миграция към Европа“, добави още унгарският лидер. \r\nОсвен това министър-председателят съобщи, че Турция и Унгария ще увеличат нивото на военното си сътрудничество и ще изградят „мощни връзки“ във военната индустрия. Той добави, че през последните десетилетия „нямаше достатъчно пари и енергия, за да се развива отбраната“, но „ние ще наваксаме по този въпрос сега; Целта на Унгария е да изгради модерна и ефективна национална армия“. \r\nПо думите на Орбан, унгарската външна политика трябва да се съобразява с три града: Анкара, Москва и Берлин – три велики сили, около които се е развивала Унгария през вековете. \r\n„Ето защо отношенията между Унгария и Турция винаги са балансирани, подредени и позитивни и връзките между двете страни се основават на респект“, обясни той.  Президентът на САЩ Доналд Тръмп иска да премахне всички китайски части от американските оръжия, разкрива нов доклад, докато САЩ се стремят към самозадоволяващо се оръжейно производство покрай търговската война между двете страни, пише британският евроскептичен ежедневник  The Daily Express . \r\nВисшестоящи официални лица от американската отбрана заявиха, през изминалата седмица, че Пентагонът възнамерява да инвестира в местното производство, за да намали зависимостта си от китайски и други чуждестранни части в американските оръжия. \r\nДруги части от доклада се фокусират върху „ускоряването на усилията за развитие на работната сила за растеж на местната наука, технология, инженерство, математика и ключови търговски умения“. \r\nЗаместник-министърът по постиженията и устойчивото развитие Елън Лорд заяви: „Тази оценка разпознава глобалната природа на нашата верига за доставки и наистина адресира нуждата от укрепване на алиансите и партньорствата, за да можем заедно да адресираме риска за индустриалната база“. \r\nКитай е основен фокус в доклада и се споменава повече от 200 пъти. \r\nНякои от заключенията на доклада относно преработката на веригите за доставки са класифицирани, тъй като описват уязвимости в американската верига за доставки. \r\nЗаместник-министърът на отбраната за индустриалната политика Ерик Чунинг заяви: „Не бих разглеждал това единствено като допълнително искане на пари. Имаме нужда и да харчим приходите си по-разумно. Това не е само фиксирана инвестиция.“ \r\nОчаква се представителите на Пентагона да поискат от Конгреса допълнително финансиране за бюджета за 2020 година.", "date": "2018.10.09", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/09/2576187/liyana-adzharova-energiyna-agentsiya-plovdiv-nad-55-hil-domakinstva-na-teritoriyata-na-stolichna-obshtina-se-otoplyavat-s-tvardi-bitovi-goriva-kato-za-37-hil-ot-tyah-tozi-tip-otoplenie-e-prioriteten.html", "text": "Над 55 хил. домакинства на територията на Столична община се отопляват с твърди битови горива, като за 37 хил. от тях този тип отопление е приоритетен. Това каза изпълнителният директор на Енергийна агенция-Пловдив при представяне на изследване за домакинствата, които използват твърдо гориво на територията на Столична община, предаде репортер на  Агенция \"Фокус\" . Аджарова уточни, че основните причини за използване на дърва и въглища е ниската им цена, традиция за използването им и липсва на друга инфраструктура. Според нея тези домакинства всъщност осъзнават, че битовото отопление може да доведе до сериозни здравословни проблеми. Лияна Анжарова обясни, че проучването показва, че освен в крайните квартали, битовото отопление се използва и в центъра на София. Според нея решение на проблема е предлагането на високоефективни, практични и екологични уреди за отопление, близки на потребителя. „Това ще доведе до спестяване на средства, усилия, време, и повишаване на комфорта и гарантирано понижаване на месечните разходи за отопление,“ изтъкна тя. По думите й Столична община работи в тази насока от години, но трябват още усилия за това начинание. „Все още има необходимост от спадането на измерението на ФПЧ в атмосферния въздух с 25% “, каза тя.  \r\nДаяна ДЮЛГЕРОВА", "date": "2018.10.09", "title": "Лияна Аджарова, Енергийна агенция-Пловдив: Над 55 хил. домакинства в София се отопляват с твърди горива, за 37 хил. от тях този тип отопление е приоритетен"}
{"url": "http://www.focus-news.net/news/2018/10/09/2576190/varna-v-grada-shte-bade-otkrit-tsentar-zeleniyat-dvor-na-varna-v-koyto-shte-obshtuvat-detsa-roditeli-i-spetsialisti.html", "text": "До края на тази година във Варна врати ще отвори „Зеленият двор на Варна“. По примера на стотиците съществуващи по света подобни центрове „Зеленият двор“ ще бъде едно по-специално място за най-малките и техните родители. Това съобщиха от пресцентъра на  Медицински университет - Варна . В уютна и спокойна среда в присъствието на специалисти, децата ще направят първите си стъпки в общуването с други деца и външния свят, а родителите ще могат да поговорят със специалист (психолози, логопеди, педиатри, педагози). Центърът ще адаптира, прилага и развива идеите на френския психоаналитик и пионер в детската анализа Франсоаз Долто и на вече утвърдения български опит в създадения такъв център от 2015 г. в София. Това стана ясно на провелата се вчера в МУ - Варна пресконференция. \r\nНа специално посещение във Варна дойдоха френски експерти в областта на детската психоанализа, с цел да подготвят екипа, който ще работи морската столица. „Целта на професионалистите е да насочат вниманието и усилията си към бебето, защото достойнството и стойността на малкия човек са колкото и на възрастния човек“, отбеляза детският психиатър и психоаналитик Мириам Сежер. Психоаналитикът Мари Кристин Лазник, консултираща ранен аутизъм посочи, че работи с родители, чиито деца нямат конкретен проблем, но отиват на консултация при нея като превенция. \r\n„Зеленият двор на Варна“ по подобие на френската „Зелена къща“ ще приема децата от 0 до 3 години и техните родители в детския кът на \"Морско казино\" - Варна. Основните цели на проекта, зад които стои Катедрата по „Хигиена и епидемиология“ към Факултета по обществено здравеопазване (ФОЗ) на МУ - Варна с подкрепата на Френския институт в България, е ранна социализация, диагностика и превенция. „Целта на проекта е два пъти седмично най-малките и техните родители, да прекарват свободното си време заедно, за да се тушират болезнените проблеми при тръгване на ясла или детска градина“, обясни координаторът на проекта д-р Екатерина Вълчева от Катедрата по хигиена и епидемиология към МУ-Варна. \r\n„Силата на думите и огромна – те могат да отварят рани, но могат да отварят и пътища. Целта е посредством психоанализа в общността,  раздялата на детето от родителя да става безболезнена“, коментира доц. д.п.н. Моника Богданова - психоаналитик, преподавател във Факултета по педагогика в СУ „Св. Климент Охридски” и основател на първия „Зелен двор“ у нас в столицата. „Това, което имаме като опит и знания да момента ще пренесем и развием тук във Варна“. Според доц. Богданова инициативата осигурява и възможност за по-ранна диагностика на деца с аутизъм, при които у нас стандартно проблемът се засича на много късно - 4-5 години. „Да се отрие аутизъм на няколко седмично бебе може да звучи невероятно, но това се прави и е напълно възможно.“ \r\nПървата “Зелена къща” се създава от педиатъра и психиатър Франсоаз  Долто през 1979 г. в Париж. Днес във Франция съществуват повече от 800 зелени/ отворени къщи, финансирани от общинските власти като места за прием на деца и родители. За да разберем обаче по-добре какво е „Зеленият двор“, нека да кажем какво не е. Това не е детска градина или увеселителен парти център, а място, което предшества традиционното оставяне на бебетата в яслите и в градините. На това място за прекарване на свободното време, родителят, който придружава детето, си почива, среща се с други родители. Мястото дава възможност на родителите за социални срещи много скоро след момента на раждането, тъй като понякога те са много изолирани заради всекидневните проблеми, които срещат с децата си. \r\n„За да имаме истински функциониращ Зелен двор, не са необходими само цветя и дървета, каквато е първата асоциация. Най-важният момент тук са екипът от специалисти“, пояснява доц. Емануела Мутафова, която заедно със своите колеги от Катедрата по хигиена и епидемиология започват работа по проекта преди повече от година и половина.   \r\nВажна стъпка в реализирането на проекта бе провеждането на научно-практическа конференция, която се състоя на 7 октомври в МУ-Варна. Тя събра над 200 участника от 12 града в страната. Сред тях бяха както много специалисти от различни области, имащи отношение към здравето и развитието на детето, така и родители. Зад социално значимия проекта застава и собственикът на обновеното Морско Казино Варна г-н Пламен Танев. \r\nСпециално обученият екип ще работи на изцяло доброволни начала в „Зеления двор“. Всички родители, обаче, подкрепящи идеята и посетили „Зеления двор“ могат да оставят по свое желание монета от 1 или 2 лева. Символичната сума ще служи за поддържане на пространството и е символ на ангажираност към социалната инициатива.", "date": "2018.10.09", "title": "Варна: В града ще бъде открит Център „Зеленият двор на Варна“, в който ще общуват деца, родители и специалисти"}
{"url": "http://www.focus-news.net/news/2018/10/09/2576188/gencho-genchev-kmet-na-svishtov-ofitsialno-startiraha-pregovorite-s-ministerstvo-na-ikonomikata-i-nkiz-za-razvitieto-na-terena-na-bivshite-kazarmi-v-grada.html", "text": "Официално стартираха съвместните преговори между Община Свищов, Министерство на икономиката и „Национална компания индустриални зони“ за развитието на терена на бившите казарми в Свищов. Това каза в предаването „Добре дошли в Свищов“ на  Радио „Фокус“ – Велико Търново  кметът на Общината Генчо Генчев. Той припомни, че местната администрация официално е собственик на земята с площ от 350 дка на брега на Дунав, след постановление на Министерски съвет. На мястото ще бъде изградена нова индустриална зона. „Чака ни много работа, много труд, много нерви, много изясняване. Има законови срокове, които трябва да се спазват и вероятно ще забавят определени процеси, но повярвайте ми, всичко онова, което е необходимо ще бъде свършено от страна на общинското ръководство, за да можем да постигнем този желан резултат, за който всички мечтаем“, посочи Генчев. Той уточни, че придобиването на терена е било първа стъпка, а развитието ще е втора. „По този начин ще се върне славата на Свищов“, каза още кметът. Той добави, че земята „няма да се продава на парче“ и част от нея ще остане общодостъпна. Предвижда се изграждането на парк и крайбрежна зона. \r\nЛуиза ТРАНЧЕВА", "date": "2018.10.09", "title": "Генчо Генчев, кмет на Свищов: Официално стартираха преговорите с Министерство на икономиката и НКИЗ за развитието на терена на бившите казарми в града"}
{"url": "http://www.focus-news.net/news/2018/10/09/2576192/stara-zagora-festival-na-zdraveto-shte-se-provede-v-nch-sv-kliment-ohridski-1858-na-13-i-14-oktomvri.html", "text": "Второто издание на фестивала „Здравей, здраве“ ще се проведе на 13 и 14 октомври в  НЧ „Св. Климент Охридски 1858“ от 9.30 до 18.00 часа. Това съобщиха от пресцентъра на  Община Стара Загора . То се организира със съдействието на Общината. \r\nФестивалът популяризира здравословния начин на живот във всички негови аспекти: физическо, емоционално, ментално и духовно здраве като използва ресурсите на Стара Загора и за Стара Загора. Той цели да се информират хората и да се провокира интерес към здравословния начин на живот, да се представи широка гама от естествени начини на възстановяване на здравето, за предотвратяване на заболявания. Дава се трибуна на холистични лекари, консултанти, терапевти, треньори на лечебни двигателни практики, които представят впечатляващ и завладяващ свят в полза на здравето. \r\n„Откриването ще бъде в събота в 9.30 часа пред читалището с участието на Общински духов оркестър. Ще има много нови гости и изненади“, съобщи Боряна Узунова, организатор на Фестивала.  \r\nПървата лекция ще бъде на д-р Румен Стоилов, който ще говори за чудото на живота и здравето. Ще има специално училище за родители в арт залата на трети етаж. Там ще се провеждат дискусии и лекции на теми свързани с развиване на емоционалната интелигентност на децата, профилактика на насилието и агресията, как да се съхрани любовта в семейството.  Иван Тодоров ще говори за структурната памет на водата, а д-р Росица Лавчева за профилактика и грижа с природни средства.  \r\nВсички лектори са ерудирани и работещи дълги години в своята област специалисти, казаха организаторите. Гост на фестивала ще бъде д-р Петър Димков, внук на именития лечител. Общо 35 са лекторите в двата фестивални дни. \r\nВ западната част на двора на читалището ще бъде изграден детски кът. Там, със съдействието на  група за автентичен фолклор от село Змейово, малките посетители ще могат да се запознаят с обичаите за Петков ден да се научат как се прави хляб, каква е магията на вълната и как да си направят сами сапун. Ще има и конкурс за рисунка „Здрави деца“. Със съдействието на Прабългарската школа за оцеляване „БагаТур“ в неделя от 10.00 до 12.00 часа децата ще могат безплатно да пояздят или да се упражняват в стрелба с лък в Аул „БагаТур“. \r\nНа базара, съпътстващ фестивала, ще се предлагат продукти насочени към духа и тялото на човека-хранителни добавки, , български билки, козметика. Ще има и специална маса с книги на присъстващите лектори, както и много друга литература свързана със здравето.", "date": "2018.10.09", "title": "Стара Загора: Фестивал на здравето ще се проведе в НЧ „Св. Климент Охридски 1858“ на 13 и 14 октомври"}
{"url": "http://www.focus-news.net/news/2018/10/09/2576193/tanya-georgieva-profilirana-gimnaziya-peyo-yavorov-petrich-malko-nad-600-uchenitsi-se-obuchavat-v-uchebnoto-zavedenie.html", "text": "Малко над 600 ученици се обучават в  Профилирана гимназия „Пейо Яворов“ в Петрич. Това каза за  Радио „Фокус“ - Пирин  Таня Георгиева, директор на учебното заведение. По думите ѝ към момента учениците са около 607, но през цялата учебна година се наблюдава едно движение на ученици от едно училище в друго и така може да се каже, че учениците са малко над 600. „С гордост мога да споделя, че през миналата учебна година нашето училище извоюва много награди – над 82, от национални и международни конкурси, както и от изработката и създаването на родолюбиви филми. Имаме финалисти на национални езикови състезания, както по български, така и по чужди езици. Разбира се, успехите ни не са случайни, тъй като училището ни е профилирано в определени предмети. Педагогическият персонал е висококвалифициран и мога смело да кажа, че над 95% от колегите в училище, са с висока професионална квалификационна степен“, заяви тя. Таня Георгиева отбеляза, че миналата година са изпратили 124 зрелостници, а настоящата учебна година имат с една паралелка по-малко, тоест тази година ще изпратят около 100 деца. \r\nНатали СТЕФАНОВА", "date": "2018.10.09", "title": "Таня Георгиева, Профилирана гимназия „Пейо Яворов“ - Петрич: Малко над 600 ученици се обучават в учебното заведение"}
{"url": "http://www.focus-news.net/news/2018/10/09/2576178/mvr-vidimostta-ostava-namalena-po-avtomagistrala-trakiya-v-rayona-kray-ihtiman-vodachite-tryabva-da-shofirat-v-uchastaka-s-povisheno-vnimanie.html", "text": "Видимостта остава намалена по автомагистрала „Тракия“ в района край Ихтиман, водачите трябва да шофират в участъка с повишено внимание. Това съобщиха от пресцентъра на  МВР . Трафикът по автомагистрала „Тракия“ е възстановен и в двете посоки, съобщиха от ГД „Национална полиция“.", "date": "2018.10.09", "title": "МВР: Видимостта остава намалена по автомагистрала „Тракия“ в района край Ихтиман, водачите трябва да шофират в участъка с повишено внимание"}
{"url": "http://www.focus-news.net/news/2018/10/09/2576195/antoaneta-bares-nkiz-natsionalna-kompaniya-industrialni-zoni-shte-raboti-raka-za-raka-s-obshtina-svishtov-za-razvitie-na-terena-na-bivshite-kazarmi.html", "text": "„Национална компания индустриални зони“ ще работи „ръка за ръка“ с Община Свищов за развитие на терена на бившите казарми. Това посочи в предаването „Добре дошли в Свищов“ на  Радио „Фокус“ – Велико Търново  Антоанета Барес, изпълнителен директор на предприятието. Тя припомни, че дружеството е със 100% държавно участие в капитала. Едноличен собственик е държавата чрез Министерство на икономиката. Предприятието е специализирано в изграждането и развитието на индустриални зони у нас. „Оттук нататък ние ще вървим „ръка за ръка“ с кмета на Свищов, ще извървим доста път и той и трябва да започне сега своята работа, защото време няма. Така, че ние ще бъде от помощ на Общината, защото имаме опит и ще подкрепяме техните усилия във всяка тяхна стъпка. Още след подписване на Меморандума за сътрудничество, ние ще включим като част от нашата презентация имоти на Община Свищов“, обясни Барес. По думите ѝ целта е привличане на сериозни и интересни инвестиции, които биха обогатили Свищов и биха създали благоприятна среда както за работа, така и за живот. \r\nЛуиза ТРАНЧЕВА", "date": "2018.10.09", "title": "Антоанета Барес, НКИЗ: „Национална компания индустриални зони“ ще работи „ръка за ръка“ с Община Свищов за развитие на терена на бившите казарми"}
{"url": "http://www.focus-news.net/news/2018/10/09/2576197/plovdiv-okrazhniyat-sad-shte-razgleda-iskaneto-za-osvobozhdavane-ot-plovdivskiya-zatvor-na-mazh-prichinil-katastrofa-pri-koyato-e-zaginal-taksimetrov-shofyor.html", "text": "Окръжен съд – Пловдив на 10 октомври 2018 г. от 10.00 часа в зала №2 с председател на състава съдия Елена Захова ще разгледа искане от защитниците на осъдения Никола Е., с което настояват за незабавното му освобождаване от Пловдивския затвор. Това съобщиха от пресцентъра на  Съда . В искането се твърди, че Никола Е. (на 34 г.) е неправомерно лишен от свобода поради изтичане на 22 септември 2018 г. на абсолютната давност за изтърпяване на наказанието от осъдения.  \r\nНикола Е. (тогава служител на МВР) е осъден на две години лишаване от свобода при първоначален общ режим и е лишен от право да управлява МПС за срок от 5 години с влязла в сила присъда от 22 март 2011 г. Той е наказан за това, че на 30 август 2009 г. в гр. Пловдив, в района на кръстовището на бул. „Пещерско шосе“ и ул. „Момина сълза“, при управление на МПС – лек автомобил „Ауди“, със скорост над 120 км/ч е нарушил правилата за движение по пътищата и по непредпазливост е причинил смъртта на Р. Н. Пострадалият таксиметров шофьор починал на 13 ноември 2009 г.  \r\nПрестъплението е извършено в пияно състояние, с концентрация на алкохол в кръвта на подсъдимия 1,59 промила на хиляда. Със същата присъда Никола Е. е осъден да заплати на съпругата  и на малолетната  дъщеря на починалия Р. Н. по 100 000 лева на всяка от тях. Делото е разгледано по реда на съкратеното съдебно следствие и съгласно тогава действащия закон съдът е бил длъжен да наложи наказание под минимума. \r\nОсъденият се е укрил и е обявен за общодържавно издирване. Не е намерен в страната, което е наложило Окръжна прокуратура – Пловдив да издаде Европейска заповед за арест. \r\n На 17 август тази година в МВР е получено съобщение, че осъденият Никола Е. е задържан в гр. Мичам, Великобритания. Съдебните власти в Обединеното кралство са разрешили предаването му на българските съдебни власти. По линия на международния обмен осъденият Никола Е. е предаден на летище Хийтроу на българските власти. На 1 октомври тази година лицето е предадено за конвоиране на ГД „Охрана“ до Затвора – гр. Пловдив за изтърпяване на наказанието лишаване от свобода.", "date": "2018.10.09", "title": "Пловдив: Окръжният съд ще разгледа искането за освобождаване от Пловдивския затвор на мъж, причинил катастрофа, при която е загинал таксиметров шофьор"}
{"url": "http://www.focus-news.net/news/2018/10/09/2576198/sport-frenskoto-parvenstvo-s-rekordna-poseshtaemost-prez-parvite-9-kraga.html", "text": "Мачовете от първите девет кръга на френската „Лига едно“ са посетени от общо 2 061 061 зрители по трибуните, което е рекордна посещаемост в историята, съобщи авторитетното издание „Екип“, което обяснява това със спечелената през лятото световна титла от националния отбор и присъствието на звезди като Неймар и Килиан Мбапе на терените. От най-много хора средно мач е наблюдаван, както винаги, Олимпик Марсилия. На стадион „Велодром“ в средиземноморския град ходят средно по 53 951 души.", "date": "2018.10.09", "title": "Спорт: Френското първенство с рекордна посещаемост през първите 9 кръга"}
{"url": "http://www.focus-news.net/news/2018/10/09/2576199/dobrich-obshtinata-shte-se-vklyuchi-v-initsiativata-menidzhar-za-edin-den.html", "text": "Община Добрич отново ще даде възможност на млади хора да се запознаят отблизо с работата на кмета и неговия екип, съобщиха от  пресцентъра на Общината.  Това ще се случи в рамките на популярната инициатива „Мениджър за един ден“, която е своеобразен мост между бизнес, институции и младежи. Вече са обявени 5 свободни позиции за кмет, зам. – кметове и секретар, по които младите хора могат да заявят своето участие и за един ден да се запознаят с отговорностите и задълженията на местната власт. \"Мениджър за един ден\" дава начало на професионалната реализация на ученици и студенти на възраст между 16 и 23 г. и е сред най-значимите инициативи на Джуниър Ачийвмънт България, която се провежда ежегодно в още над 100 държави. Инициативата е в пълен синхрон с политиката на Европейския съюз образованието да бъде с практическа насоченост, за да могат младите хора да получат истинска подготовка за реалния свят. \r\nПозициите могат да бъдат разгледани  .", "date": "2018.10.09", "title": "Добрич: Общината ще се включи в инициативата „Мениджър за един ден“"}
{"url": "http://www.focus-news.net/news/2018/10/09/2576200/asya-mihaylova-tsentar-za-obshtestvena-podkrepa-svishtov-podgotvya-se-provezhdaneto-na-izneseni-konsultatsii-sas-spetsialistite-ot-tsentara-v-detskite-gradini-v-grada.html", "text": "Изнесени консултации подготвят специалистите от Центъра за обществена подкрепа в Свищов. Срещите ще са насочени към родителите на децата от детските градини и ще се проведат в учебните заведения в града. Причината е, че изнесените кабинети, които бяха разкрити там, не са достатъчно ефикасни. Това каза в предаването „Добре дошли в Свищов“ на  Радио „Фокус“ – Велико Търново  Ася Михайлова, директор на Центъра. Към момента проекта се обсъжда на общинско ниво. Михайлова обясни, че родителите често са се притеснявали да се обръщат за помощ към специалистите в заведенията. „Тук е важно да кажа, че кабинетите ги отворихме, поради това, че бяха определили ползването на социални услуги от Център за обществена подкрепа да се случва само с направление от Отдел „Закрила на детето“, което притесняваше родителите. И по този начин давахме възможност за еднократна консултация. Но това отпадна. Сега могат да идват родители, които са самозаявени, без направления“, обясни Ася Михайлова и поясни, че това предразполага повече семейства да търсят помощ. Освен това допълни и, че помощ не е отказана на никого, дори да не е изцяло спазена законовата процедура. \r\nТя призова и всеки, който смята, че детето му има проблем, да потърси подкрепа на време, а не да чака задълбочаване на нередностите. \r\nЛуиза ТРАНЧЕВА", "date": "2018.10.09", "title": "Ася Михайлова, Център за обществена подкрепа - Свищов: Подготвя се провеждането на изнесени консултации със специалистите от Центъра в детските градини в града"}
{"url": "http://www.focus-news.net/news/2018/10/09/2576196/yoana-hristova-zam-kmet-na-sofiya-za-podmyana-s-bitovoto-otoplenie-na-domakinstvata-shte-e-neobhodim-golyam-resurs.html", "text": "На територията на Столична община има над 55 хил. домакинства, които се отопляват с твърдо битово гориво. Ще е необходим голям ресурс за подмяна на битовото отопление с друга алтернатива. Това каза зам.-кметът на София по направление „Зелена система, екология и земеползване“ Йоана Христова при представяне на изследване за домакинствата, които използват твърдо гориво на територията на Столична община, предаде репортер на  Агенция „Фокус“ . „За това и една от целите на изследването беше да изведе най-приоритетните за интервенция райони\", коментира тя.  \r\nВ концепцията за намаляване на стойностите на замърсения атмосферен въздух на територията на Столична община за първи път бяха посочени и мерки за намаляване на емисиите от ФПЧ генерирани от отоплението с твърди горива. „Когато си говорим за битово отопление, трябва да имаме достатъчно анализи, защото това е базата, на която да стъпим“, каза тя. Зам.-кмет Христова припомни, че Столична община е работила и върху пилoтия проект в община Нови Искър за подобряване на качеството на атмосферния въздух. „Част от целите на тези мерки са включени в анализа на Енергийната агенция - Пловдив, която е и изпълнител на концепцията за намаляване на замърсяването на атмосферния въздух с ФПЧ, генерирани от битово отопление и подобряване на качеството на въздуха на територията на Столична община,“ посочи тя. \r\nДаяна ДЮЛГЕРОВА", "date": "2018.10.09", "title": "Йоана Христова, зам.-кмет на София: За подмяна с битовото отопление на домакинствата ще е необходим голям ресурс"}
{"url": "http://www.focus-news.net/news/2018/10/09/2576204/plovdiv-kmetat-ivan-totev-predstavi-grada-v-mezhdunarodnata-godishna-sreshta-za-razvitieto-na-kulturnoto-nasledstvo-v-grad-luka.html", "text": "Кметът Иван Тотев представи града в Международната годишна среща за развитието на културното наследство в италианския град Лука. Това съобщиха за  Радио „Фокус“ - Пловдив  от Общината. „Целта на програмата „Европейска столица на културата“ е да провокира стереотипното отношение към функциите и характера на изкуството, местата, където се появява и хората, които го създават“, заяви кметът на Пловдив Иван Тотев при представянето на града в Международната годишна среща (LuBeC), посветена на развитието и познаването на културното наследство – технологии и туризъм, в италианския град Лука. Тя се организира всяка година от Министерството на културното наследство и туризма, Министерството на икономическото развитие и Министерството на външните работи на Италия. \r\nОбщина Пловдив бе поканена за първи път, а на форума участие са взели още представители от Палермо, Парма , Матера и много неправителствени организации с културна насоченост. \r\n„Инициативата Пловдив – Европейска столица на културата 2019“ има за цел да увеличи автентичността на културните събития в града, да намери начин за публиката и най-вече да постигне състояние, което може да бъде събрано просто и ясно в мотото „Заедно“, се казва още в презентацията, с която кметът Иван Тотев представи Пловдив. \r\nКултурните иновации, дигитализацията и теми, свързани с индустрията и европейското културно наследство, са част от основните въпроси, разисквани по време на дискусията. \r\n„Имаме събития с многобройни и цветни аудитории и участници, за да подчертаем високите амплитуди в календара, фестивалите, големите шоу програми, както и малки събития като театър за един зрител“, посочи още кметът при представянето на града. \r\nРазвитието на творческия квартал „Капана“ през последните години, основните събития за 2019, мястото на тютюневия град, кино Космос, богатото и уникално културно наследство, доброто развитие на икономиката също са намерили място сред думите на Иван Тотев в презентацията на тема: „Да бъдеш столица на културата – включване, иновации, предприемачество“. \r\nЗаедно с изпълнителния директор на фондация „Пловдив 2019“ Кирил Велчев и заместник-кмета по култура Александър Държиков са обсъждани и събития, които да бъдат организирани в партньорство с община Парма. \r\nФорумът в град Лука бе организиран и във връзка с Европейската година на културното наследство, която се отбелязва през 2018.", "date": "2018.10.09", "title": "Пловдив: Кметът Иван Тотев представи града в Международната годишна среща за развитието на културното наследство в град Лука"}
{"url": "http://www.focus-news.net/news/2018/10/09/2576203/kyustendil-oblastniyat-informatsionen-tsentar-organizira-kampaniya-na-tema-badeshte-na-kohezionnata-politika-na-evropeyskiya-sayuz.html", "text": "Областният информационен център в Кюстендил организира кампания на тема „Бъдеще на кохезионната политика на Европейския съюз”. Това съобщи за  Радио „Фокус” – Кюстендил  Любомира Велинова, управител на Областен информационен център – Кюстендил. Кампанията включва в себе си различни инициативи. Първото събитие ще се проведе на 13 октомври от 11.00 часа в парка пред Художествена галерия „Владимир Димитров – Майстора”. Тогава ще се проведе  хепънинг, в който ще се включат деца, ученици и млади художници, които ще творят на открито. В същото време ще се проведе и открита приемна, по време на която екипът на центъра ще предоставя информация на всички заинтересовани за възможностите на кохезионната политика, направените до момента инвестиции в област Кюстендил по линия на тази политика, както и за актуалните възможности за кандидатстване по европейски програми. „Инициативата ще продължи с провеждане на граждански дебат относно бъдещето на политиката на сближаване, участие в който могат да вземат всички, които проявяват интерес към темата. Дебатът ще се проведе на  26 октомври от 11.00 часа в офиса на информационния център”, каза Любомира Велинова. \r\nВенцеслав ИЛЧЕВ", "date": "2018.10.09", "title": "Кюстендил: Областният информационен център организира кампания на тема „Бъдеще на кохезионната политика на Европейския съюз”"}
{"url": "http://www.focus-news.net/news/2018/10/09/2576201/plovdiv-obshtinata-izrazi-nesaglasie-s-razshiryavaneto-na-karierite-nad-belashtitsa.html", "text": "Община Пловдив изрази несъгласие с разширяването на кариерите над Белащица, съобщиха за  Радио „Фокус“ - Пловдив  от пресцентъра на Общината. Във връзка със сигнали, получени от жители на Пловдив и околни населени места, кметът на Пловдив инж. Иван Тотев изпрати до министрите на енергетиката Теменужка Петкова, на околната среда и водите Нено Димов, на здравеопазването Кирил Ананиев и на земеделието, храните и горите Румен Порожанов писма, в които се изразява становище за прекратяване процеса по издаване на разрешение за отдаване на концесия за добив на строителни материали в участък „Калоян“ от находище „Белащица“ на площ 50,534 дка, както и несъгласие за предоставяне на разрешение за търсене и проучване на подземни богатства в площите „Сантала“ и „Сантала 2“. \r\nЕкспертното мнение е, че това ще окаже кумулативно въздействие върху околната среда и човешкото здраве. Сред мотивите е близостта на кариерите в землището на с. Белащица, които се намират на около 10 км южно от Пловдив и на приблизително 3 км от землищната граница на община Пловдив. Наличието им се явява фактор за замърсяването на атмосферния въздух на населените места около находището, включително върху качеството на околната среда и на територията на община Пловдив. \r\nЖителите на близките населени места се чувстват пряко потърпевши от замърсяването на атмосферния въздух и високите нива на шум вследствие на многогодишния добив на инертни материали в региона, а пътят, по който те се транспортират, минава през жилищни зони. \r\nТърсенето, проучването и разработването на нови добивни площи в района би довело до необратими последици за ландшафта, би влошило състоянието на компонентите на околната среда и би застрашило екологичното равновесие в региона. \r\nВ изпратените становища се подчертава повишената чувствителността на гражданите на Пловдив и съседните общини във връзка с качеството на въздуха и нивата на шум в околната среда. \r\nСъс заповед на МОСВ за районите за оценка и управление на качеството на атмосферния въздух, в обхвата на „Агломерация Пловдив“ са включени общините Пловдив, Асеновград и Родопи. \r\nМеждувременно стана ясно, че концесионерът се отказва от намеренията си.", "date": "2018.10.09", "title": "Пловдив: Общината изрази несъгласие с разширяването на кариерите над Белащица"}
{"url": "http://www.focus-news.net/news/2018/10/09/2576202/sofiya-zapochva-mesets-na-hipofiznata-zhleza-v-umbal-sv-ivan-rilski.html", "text": "Започва месец на хипофизната жлеза в УМБАЛ „Св. Иван Рилски“. Това съобщиха от пресцентъра на  лечебното заведение . В рамките на инициативата всеки вторник и четвъртък в болницата ще има безплатни прегледи.  \r\nМесецът на метаболитната дисфункция, свързана с нарушение във функцията на хипофизната жлеза, стартира от 11 октомври в УМБАЛ „Св. Иван Рилски“ в София. Инициативата е по повод Международния ден за борба със затлъстяването – 10 октомври. Затлъстяването е на второ място след тютюнопушенето като причина за преждевременна смърт в света. Освен неправилно хранене и недостатъчно движение, причина за него могат да бъдат и някои заболявания като аденомите на хипофизната жлеза. \r\nВ рамките на инициативата, която ще продължи до 13 ноември, всеки вторник и четвъртък от 14:00 до 16:00 часа специалисти от Клиниката по неврохирургия ще преглеждат безплатно. Прегледите ще се провеждат в кабинет 18, ет.1. Те са предназначени за хора, които имат симптоми на заболяване на хипофизната жлеза или такива, които са били диагностицирани и искат да получат второ мнение. За прегледите не се изисква направление, но е необходимо предварително записване на тел. 02/952 37 25 или на място в кабинета.  \r\nХипофизните аденоми (ХА) са доброкачествени образувания, които могат да се наблюдават при всеки  човек. Те представляват 10% от туморите на централната нервна система. Много често зад наднормените килограми и сексуалната дисфункция (при мъжете) и невъзможността за забременяване (при жените) се крият именно проблеми с функцията на хипофизната жлеза. Причината може да бъде неясна и във всеки един конкретен  случай се нуждае от правилно диагностициране, лечение и проследяване. \r\nКои са симптомите, които подсказват за наличието на ХА: \r\n- Затлъстяване и покачване на телесното тегло с над 20 кг. \r\n- Силно главоболие във фронталната област на главата, което трудно се повлиява от лекарства. \r\n- Намалено зрение (пациентите мислят, че имат проблем с очите, но прегледът при офталмолог не показва отклонения). \r\n- Нередовна менструация, съпроводена с повишено окосмяване, себорея, невъзможност за забременяване при жените.  \r\n- Сексуална дисфункция (понижено либидо, импотентност) при мъжете \r\n- Увеличение на крайниците, носа, шията, промяна на чертите на лицето \r\n- Постоянна умора, слабост в мускулите \r\nКлиниката по неврохирургия на Университетска болница “Св. Иван Рилски” е най-голямата у нас. Разполага с 70 легла и 5 операционни зали и зала за ендоваскуларно лечение на съдови заболявания на мозъка. В Клиниката се намира Националният референтен център за ендоскопско лечение на хипофизните аденоми. Годишно в него се извършват 150-180 операции с ендоскопска техника, която гарантира минимална хирургична травма, по добър ефект от хирургичното лечение и по бързо възстановяване. В центъра работят опитни неврохирурзи, които са специализирали в областта на ендоскопската хирургия на хипофизата у нас и в чужбина. Той е единственият в страната, тясно профилиран изцяло в ендоскопска хирургия на черепната база. Оборудван е с последно поколение техника, предназначена специално за този вид операции: ендоскопски апарати – светловоди, права и ъглова оптики, специални монитори и  осветление, гаранитращи по добрата успеваемост от хирургичното лечение.", "date": "2018.10.09", "title": "София: Започва месец на хипофизната жлеза в УМБАЛ „Св. Иван Рилски“"}
{"url": "http://www.focus-news.net/news/2018/10/09/2576206/violeta-radeva-bchk-burgas-ot-1-oktomvri-zapochna-rabota-novata-obshtestvena-trapezariya.html", "text": "От 1 октомври започнахме услугата обществена трапезария. Това каза за  Радио „Фокус“ – Бургас  Виолета Радева, директор на БЧК - Бургас. „103 човека получават топла храна. Основно ядене, супа, хляб и десерт. Това е много добра услуга, която предлагаме от години и е хубаво, че и тази година продължава“, добави Радева. По думите ѝ една част от услугата се финансира от Фонд “Социална закрила” към Министерството на труда социалната политика, а друга част се финансира от Община Бургас. 103 граждани със затруднено положение в град Бургас могат да се възползват и да получат храна. Обществена трапезария със специализиран транспорт предоставя и Община Бургас, но на по-малък брой хора в кварталите жк. „Меден Рудник“, жк. „Славейков“ и жк. „Изгрев“. \r\n„Абсолютно безплатно е храненето, което хората получават. Това е много полезно за тях и те самите го потвърждават. Ние сме ги подбрали съгласно правилника, който имаме в системата на БЧК, а той гласи, че основно доходът трябва да бъде 80% от минималната работна заплата за страната, което възлиза на 408 лв.“, допълни още Виолета Радева. Тя каза още, че тяхната целева група са много нуждаещи се хора, предимно възрастни, които трудно преживяват зимните месеци и въпреки, че през празничните и почивни дни трапезарията не работи, по Коледните празници услугата предлага допълнителни пакети, от които хората отново могат да се възползват. \r\nМария КУРТЕВА", "date": "2018.10.09", "title": "Виолета Радева, БЧК - Бургас: От 1 октомври започна работа новата обществена трапезария"}
{"url": "http://www.focus-news.net/news/2018/10/09/2576207/veliko-tarnovo-unikalno-darenie-ot-sasht-poluchi-istoricheskiya-muzey-v-svishtov.html", "text": "Уникално дарение от САЩ получи Историческия музей в Свищов. Благотворителният акт е осъществен по инициатива на генералния консул на Република България в Средния Запад на САЩ Иван Анчев. То съдържа табела на улица в Чикаго, кръстена на Щастливеца и уникален албум в снимки. Това каза в предаването „Добре дошли в Свищов“ на  Радио „Фокус“ – Велико Търново  Ивелина Иванова, директор на културната институция. Дарението се съхранява в родната къща на Алеко Константинов, в която се помещава и едноименния музей. При посещението си в града генералният консул разказа за редицата административни процедури, през които се е наложило да премине консулството, докато именуването на улицата стане факт. Същевременно с това той сподели и радостта си от широката подкрепа на инициативата, от страна на множество български организации и българите в Чикаго. След като приключи официалната церемония, той посети част от културните забележителности в Свищов, заедно със своето семейство. „Заедно с табелата, консулът поднесе още един уникален дар, който също ще бъде включен в експозицията на музея – Луксозен албум – специално изработен за Исторически музей Свищов, изобразяващ снимков материал на бюст-паметника на Алеко Константинов, намиращ се в библиотеката „Регенстайн“ на световноизвестния Чикагски университет (University of Chicago), както и снимки от тържественото откриване на улицата в Чикаго“, каза още Ивелина Иванова. \r\nВ знак на признателност за изключителния жест Иван Анчев получи  два екземпляра от книгата Бай Ганю, съответно на български и английски език, а кметът на Свищов Генчо Генчев му поднесе картина, изобразяваща емблематичната за града Часовникова кула на майстор Богдан. \r\nЛуиза ТРАНЧЕВА", "date": "2018.10.09", "title": "Велико Търново: Уникално дарение от САЩ получи Историческия музей в Свищов"}
{"url": "http://www.focus-news.net/news/2018/10/09/2576208/sliven-s-pametno-chetene-na-otkasi-ot-tvorbi-na-patriarha-na-balgarskoto-natsionalnoosvoboditelno-dvizhenie-be-pochetena-151-godishninata-ot-smartta-na-georgi-stoykov-rakovski.html", "text": "С паметно четене на откъси от творби на Патриарха на българското националноосвободително движение бе почетена 151-годишнина от смъртта на Георги Стойков Раковски. Церемонията се състоя в Пантеона в Историческия музей в Котел. Това съобщиха за  Радио „Фокус“ – Сливен  от културната институция. Всяка година музейните работници по този начин почитат паметта на своя виден съгражданин. В местния музей в основната експозиционна зала се намира мраморният саркофаг на Раковски. Върху него са поставени бронзово знаме с думите „Свобода или смърт“ и копие от сабята на революционера.  \r\nГеорги Раковски е починал на 9 октомври 1867 г. в два часа след полунощ в Букурещ. Причина за смъртта му е Жълтата гостенка - туберкулозата. На следващия ден Раковски е погребан в букурещкото гробище „Щербан водъ“. Последно сбогом си вземат всички български емигранти, близки, много румънци, служители при чуждите дипломатически представителства в Румъния, журналисти и общественици. Тъй като умира в крайна бедност, разноските по погребението поема братовчед му Никола Балкански.  \r\nПрез 1885 г. костните му останки са пренесени от Букурещ в София, на родна земя, както е пожелал самият революционер. Котленци обаче са неспокойни, че те не са в родния Котел и поемат инициативата за пренасянето им. Освен това, увековечавайки делото на Георги Раковски, в центъра на града през 1933 г. е открит паметник.  \r\nПрез 1942 г., на 75-та годишнина от смъртта на Раковски, ковчежето с костните му останки поемат от София през Стралджа, към родния Котел. На 24 октомври 1942 г. са посрещнати от много граждани, народни представители, министъра на просветата, бургаския областен директор и почетна рота войници. Шествието начело с духовенството, с църковни хоругви и камбанен звън потегля към храма „Св. апостоли Петър и Павел“. На площада пред паметника на Раковски народният представител от Котел Данаил Жечев произнася кратка реч. В църквата ковчежето е положено в специален саркофаг, който изработват ученици от котленското столарско училище под ръководството на учителя-резбар  Гойко В. Гойков.", "date": "2018.10.09", "title": "Сливен: С паметно четене на откъси от творби на Патриарха на българското националноосвободително движение бе почетена 151-годишнината от смъртта на Георги Стойков Раковски"}
{"url": "http://www.focus-news.net/news/2018/10/09/2576211/apostol-apostolov-kmet-na-simitli-podvigat-na-tozi-den-e-neizmerim-nepodvlasten-na-vremeto-chestiti-da-ni-badat-106-te-godini-svoboda.html", "text": "Подвигът на този ден е неизмерим, неподвластен на времето. Нека помним, нека бъдем единни и носим в сърцата си гордия български дух. Това се казва в поздравителен адрес от кмета на Община Симитли Апостол Апостолов по повод 106-та годишнина от Освобождението на общината и Балканската война, съобщиха от пресцентъра на  Община Симитли . В текста се казва още: „Нека помним, тачим и работим за тържество на тези идеали! Нека пазим енергията на този подвиг, чистотата на порива на първите управници на нашия град, за да можем и днес да постигаме победи! Честити да ни бъдат 106-те години свобода! Вярвам, че на този ден още веднъж ще изразим почитта си и ще сведем глава пред освободителите, които отвориха нова страница в историческия път на нашия град и ни възпитаха в родолюбие и патриотизъм“.", "date": "2018.10.09", "title": "Апостол Апостолов, кмет на Симитли: Подвигът на този ден е неизмерим, неподвластен на времето, честити да ни бъдат 106-те години свобода"}
{"url": "http://www.focus-news.net/news/2018/10/09/2576209/stara-zagora-razvitie-na-kulturniya-turizam-e-edna-ot-nasokite-v-koito-shte-raboti-kmetstvoto-v-kazanlashkoto-selo-buzovgrad.html", "text": "Една от идеите на кметството в Бузовград е развитието на културния туризъм, защото селото има дадености за това, като например природният феномен Мегалита, който буди интерес както у български, така и у чуждестранни туристи. Това каза за  Радио „Фокус“  кметът Михаил Янушев. В този смисъл той поясни, че така се оформя идеята за създаването на Информационен туристически център в Бузовград, който съществува от около близо две години. Центрът е създаден със средства от бюджета на кметство Бузовград, с доброволен труд на местните. \r\nКметството в Бузовград няма възможност да осигури човек, който да обслужва Информационния център и затова Пенсионерският клуб го стопанисва, като се дават дежурства в него, за да бъдат обслужвани туристите.  \r\nКултурно-историческите забележителности в района на Бузовград са включени в маршрута на специална екопътека, която е направена по европейски проект „Чиста околна среда“, спечелен от кметство Бузовград и е на стойност 10 хил. лв. Проектът е изпълнен и с помощта на Пенсионерския клуб в селото, и на Туристическо дружество „ Орлово гнездо“в Казанлък.  \r\nПо пътеката са изградени заслони, монтирани са маси, пейки за отдих, огнища, информационни табели, които свързват не само Мегалита, а и историческите обекти „Черковищата“, крепостта „Бузово кале“ и тракийската гробница „Есхарите“, която преди няколко години бе разкрита. Но все още за част от нея е необходимо допълнително укрепване и към момента тя не е открита за посещения. \r\n„Крепостта „Бузово кале“ е един значителен исторически обект по мнението на специалистите. През годините крепостта е била известна на местните, но от нея са се виждали само част от крепостните стени\", каза кметът на Бузовград Михаил Янушев. „В продължение на три години, благодарение на усилията на Исторически музей „Искра“ на крепостта се провеждат археологически разкопки с ръководител доц. д-р Деян Рабовянов. Оказва се, че крепостта „Бузово кале“ е една от най-големите на територията на община Казанлък и това я определя като един значителен исторически обект, така че тя вече ще бъде част от маршрута, който би допринесъл за развитието на културния туризъм в Бузовград“, добави той.  \r\nВ непосредствена близост до крепостта се намират „Черковищата“, където отново със средства на ИМ“ Искра“ е направена голяма покривна конструкция на черквата, която да я запази от метеорологичните промени. В този смисъл кметът на Бузовград изрази надежда,че хората в селото в бъдеще ще проявят интерес към развитието на културния туризъм и биха помислили за изграждането на къщи за гости: „Това е в крайна сметка туризмът и моята цел е хората от Бузовград да имат някакъв плюс от тези дадености в района. И туристите, които дойдат, да останат в тези къщи за гости, да пазарят в магазините, които имаме, да отседнат в заведенията и Бузовград да се утвърди като един своеобразен център на културния туризъм в Южната дъга на Розовата долина“, посочи той. \r\nСлавяна ГАЙДАРОВА", "date": "2018.10.09", "title": "Стара Загора: Развитие на културния туризъм е една от насоките, в които ще работи кметството в казанлъшкото село Бузовград"}
{"url": "http://www.focus-news.net/news/2018/10/09/2576210/kyustendil-gimnazisti-i-detsa-ot-grada-uchastvaha-v-zabavno-programirane.html", "text": "Гимназисти и деца от Кюстендил участваха в забавно програмиране. Това съобщи за  Радио „Фокус” – Кюстендил  Маргарита Цекина, директор на Детска градина „Слънце” – Кюстендил. В инициативата са участвали възпитаници на детското заведение и ученици от ПМГ „Проф. Емануил Иванов“ – Кюстендил. Отборът по роботика към гимназията е направил демонстрация пред децата от група „Детелина“ „LЕGO робот”, който изпълнява различни мисии, робот-пчеличка и устройство със сензори. Събитието е част от Европейската седмица на програмирането, която се провежда до 21 октомври. В рамките на инициативата хиляди деца, младежи, родители и учители отново ще участват в уроци и занимания в класни стаи и библиотеки, за да се учат да програмират. \r\nВенцеслав ИЛЧЕВ", "date": "2018.10.09", "title": "Кюстендил: Гимназисти и деца от града участваха в забавно програмиране"}
{"url": "http://www.focus-news.net/news/2018/10/09/2576213/shumen-18-oto-izdanie-na-republikanskiya-turnir-po-sportni-tantsi-za-kupa-shumen-shte-se-provede-na-14-oktomvri.html", "text": "18-ото издание на Републиканския турнир по спортни танци за купа „Шумен“ ще се проведе на 14 октомври. Организацията на събитието бе представена на брифинг с участието на Румена Андреева, директор на Младежки дом - Шумен и Десислава Златева от Общината, предаде репортер на  Радио „Фокус“ - Шумен . Състезанието ще се проведе в зала „Арена Шумен“.  \r\nРумена Андреева посочи, че спортното съоръжение дава много добри възможностите за провеждане на турнира. Заявки за участие са постъпили от София, Плевен, Троян, Бургас, Варна и Русе. Очакват се над 200 състезатели, като регистрацията продължава до петък. Шумен ще бъде представен от Клуба по спортни танци „Фея Данс“. Главен съдия ще бъде Петър Радев, а на откриването се очаква да присъства Иван Деспотов, председател на Българска федерация по спортни танци. Състезанието ще се проведе в четири части.  \r\n„Тенденцията през годините сочи растящ брой на начинаещите участници, докато напредналите намаляват. Но, хубавото е, че много деца се занимават с този красив спорт“, каза Андреева. Тази година входът за Републиканския турнир по спортни танци за купа „Шумен“ ще бъде с билети - 4 лв. за възрастни и 2 лв. за учащи, като билетът ще важи за целия ден. За първи път публиката на подобно състезание ще има възможност да спечели различни награди изненади, като участието в томболата ще става с номера на билета. Новост е и състезанието за формации. „За първа година ще има такава възможност. Вълнуващо е за публиката, а от друга страна се дава шанс само за момичета или малки деца да се съберат в група и да танцуват“, заяви Андреева. Тя посочи, че групите ще бъдат до и над 5 деца, като вече има подадени 4 - 5 заявки. Официалното начало на 18-ото издание на Републиканския турнир по спортни танци за купа „Шумен“ ще бъде дадено от 11.30 часа на 14 октомври. Състезанието е под патронажа на кмета на Община Шумен Любомир Христов. \r\nИвелина ИВАНОВА", "date": "2018.10.09", "title": "Шумен: 18-ото издание на Републиканския турнир по спортни танци за купа „Шумен“ ще се проведе на 14 октомври"}
{"url": "http://www.focus-news.net/news/2018/10/09/2576214/smolyan-blizo-22-700-narusheniya-na-zakona-za-dvizhenie-po-patishtata-sa-registrirani-v-oblastta-ot-nachaloto-na-godinata.html", "text": "През отчетния период са регистрирани 22695 нарушения на Закона за движение по пътищата, като за тях са съставени 2153 акта за установяване на административно нарушение, 10582 фиша и 9312 електронни фиша. Това съобщиха от  Областна дирекция на МВР – Смолян . Най-честото нарушение на правилата за движение е управлението на автомобил с несъобразена скорост –  9328 случая. 25 – водачи са превишили разрешената скорост с повече от 50 км/ч. От Дирекцията уточняват, че според чл.182 ал.1, т.6 от ЗДвП, водач, който превиши разрешената скорост с над 50 км/ч се наказва с глоба от 700 лв. и три месеца лишаване от право да управлява МПС. За всеки следващи 5 км/ч превишаване над 50 км/ч глобата се увеличава с 50 лв. 1646 са случаите на неспазване на предимство, знаци и сигнали. 2744 случая на неправилно паркиране, 476 – на неправилни маневри, 481 случая на управление на технически неизправно МПС. В 2174 от случаите водачите са били с нередовни документи. Констатирани са 507 случая на неизползване на обезопасителни колани, 164 случая на ползване на мобилен телефон при управление на МПС.  За първите девет месеца на 2018г. са констатирани 168 случая на управление на автомобил след употреба на алкохол, като в 67 от случаите концентрацията е била до 1,2 промила. В 84 случая концентрацията на алкохол в кръвта на водача е била над 1,2 промила и за тях  са образувани бързи производства за престъпление по чл.343б, ал.1 от НК, за което се предвижда наказание лишаване от свобода от една до три години и глоба от двеста до хиляда лева. 17 водачи са отказали да бъдат тествани за употреба на алкохол. 43 водачи са управлявали автомобил под въздействието на наркотични вещества, като срещу тях също са образувани бързи производства за престъпление по чл.343б, ал.3 от НК, за което се предвижда наказание лишаване от свобода от една до три години и глоба от петстотин до хиляда и петстотин лева. Трима водачи са отказали да бъдат тествани за употреба на наркотични вещества.", "date": "2018.10.09", "title": "Смолян: Близо 22 700 нарушения на Закона за движение по пътищата са регистрирани в областта от началото на годината"}
{"url": "http://www.focus-news.net/news/2018/10/09/2576212/detroit-free-press-amerikanets-si-podpira-vratata-30-godini-s-meteorit-za-100-hilyadi-dolara.html", "text": "Професорът по геология от Университета на Мичиган Монализа Сирбеску открила, че местен жител от над 30 години използвал, за да подпира вратата си, тежък 10 килограма камък, който всъщност бил метеорит на стойност до 100 хиляди долара, съобщава  електронното издание Detroit Free Press . \r\n„Това е най-ценният предмет, който съм държала в ръката си, както в паричен, така и в научен смисъл“, заяви Сирбеску. \r\nСъгласно информацията на медията, собственикът на метеорита предпочита да остане анонимен и е разказал на проферсорката, че е намерил камъка през 1988 година в своята ферма в град Едмор, щата Мичиган. \r\nПревод и редакция:", "date": "2018.10.09", "title": "Detroit Free Press: Американец си подпира вратата 30 години с метеорит за 100 хиляди долара"}
{"url": "http://www.focus-news.net/news/2018/10/09/2576216/kyustendil-20-zarazni-zabolyavaniya-sa-registrirani-za-sedmitsa-na-teritoriyata-na-oblastta.html", "text": "20 заразни заболявания са регистрирани за седмица на територията на област Кюстендил. Това каза пред  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. Установени са по един случай на туберкулоза и скарлатина, както и два случая на лаймска борелиоза. Четирима души са заболели от варицела. Най-много – 12, са случаите на хора с ентероколит. Седмичната заболяемост от остри респираторни заболявания е 36,87 на десет хиляди души, спрямо 39,33 през предходната седмица. \r\nВенцеслав ИЛЧЕВ", "date": "2018.10.09", "title": "Кюстендил: 20 заразни заболявания са регистрирани за седмица на територията на областта"}
{"url": "http://www.focus-news.net/news/2018/10/09/2576217/blagoevgrad-na-13-oktomvri-za-sedma-poredna-godina-direktsiya-na-priroden-park-belasitsa-kam-iag-organizira-festival-na-kestena.html", "text": "На 13 октомври за седма поредна година Дирекция на Природен парк „Беласица“ към ИАГ организира Фестивал на кестена. Това каза за  Радио „Фокус“-Пирин  Маргарита Георгиева, старши експерт към Дирекцията на парка. По думите й с този фестивал се отдава специално внимание на кестените и се привлича вниманието на обществеността и туристите. Експертът посочи, че символът на парк „Беласица“ са именно вековните кестенови гори, които са най-обширните на Балканския полуостров. „Планина Беласица е райски кът за кестена. В природния парк ядливият кестен образува естествени насаждения в буковата зона по северните склонове на планината. Обикновеният кестен, който е в Беласица е топлолюбив, влаголюбив и сенкоиздръжлив, а топлият средиземноморски климат благоприятства за неговото отглеждане“, отбеляза Маргарита Георгиева. Тя допълни, че кестенът се среща до около 1000 метра надморска височина. По думите й в Беласица кестенът е бил любимо и предпочитано дърво, което хората отглеждат от хилядолетия насам. \r\nНатали СТЕФАНОВА", "date": "2018.10.09", "title": "Благоевград: На 13 октомври за седма поредна година Дирекция на Природен парк „Беласица“ към ИАГ организира Фестивал на кестена"}
{"url": "http://www.focus-news.net/news/2018/10/09/2576194/tass-kim-chen-un-pokani-papata-v-severna-koreya.html", "text": "Лидерът на Северна Корея Ким Чен-ун е поканил римския папа Франциск да посети Пхенян, предава  ТАСС , като се позовава на съобщение от представителя на южнокорейската президентска администрация Ким Ий Гьом. \r\n„В хода на планираното пътуване до Европа президентът Мун Дже-ин трябва да предаде на римския папа покана да посети Северна Корея от името на Ким Чен-ун“, съобщи той. \r\nПо неговите думи, лидерът на Северна Корея по време на двустранната среща, проведена в Пхенян на 18-20 септември, казал на Мун Дже-ин, че би искал да покани Франциск да посети страната му. \r\nПревод и редакция:", "date": "2018.10.09", "title": "ТАСС: Ким Чен-ун покани папата в Северна Корея"}
{"url": "http://www.focus-news.net/news/2018/10/09/2576215/veliko-tarnovo-47-dushi-sa-darili-krav-prez-poslednite-dva-dni-zaradi-tezhkata-verizhna-katastrofa-kray-novo-selo.html", "text": "47 души са се отзовали на апела на Отделението по трансфузионна хематология към МОБАЛ „Д-р Стефан Черкезов“ във Велико Търново и дариха кръв през последните два дни. Това съобщи за  Радио „Фокус“ – Велико Търново  д-р Мариана Витанова, началник на отделението. Поводът за призива бе тежката верижна катастрофа, станала край великотърновското село Ново село в неделя, при която тежко пострадаха четирима човека. Д-р Витанова посочи, че от 47-те души, отзовали се на апела, 36 са доброволните кръводарители. В днешния ден, до момента кръв са дарили 16 лица, но все още работното време на кръвния център продължава. „Хубаво е, че кръводарители са млади хора. Имаше такива, които кръводаряват за първи път. Надявам се това да бъде поводът, който да припомни, че кръвта е важна. Нуждата от кръв е постоянна. Ние постоянно трябва да имаме в резерв, тъй като никой не знае кога тя ще потрябва. Кръводаряването трябва да стане регулярно, така че периодично хората да отделят от времето си и когато им е удобно, да идват да даряват“, допълни д-р Витанова. \r\nНяколко дни преди тежката катастрофа, от Отделението по трансфузионна хематология към великотърновската болница съобщиха, че в центъра регулярно има дефицит на кръв от групите А и 0. Отделението по трансфузионна хематология, намиращо се в сградата на Нова болница, работи от 8.00 до 13.00 часа. \r\nНадежда КРЪСТЕВА", "date": "2018.10.09", "title": "Велико Търново: 47 души са дарили кръв през последните два дни заради тежката верижна катастрофа край Ново село"}
{"url": "http://www.focus-news.net/news/2018/10/09/2576219/pazardzhik-initsiativata-detsko-politseysko-upravlenie-zapochva-svoyata-realizatsiya-v-ou-petko-r-slaveykov-v-peshtera.html", "text": "Инициативата „Детско полицейско управление“ на МВР започва своята реализация в ОУ „Петко Р. Славейков“ в Пещера. Това съобщи за  Радио „Фокус“ – Пазарджик  Пенка Христоскова, директор на учебното заведение. Общо 23 третокласници ще вземат участие в инициативата, като те наследяват отговорната служба от учениците от ОУ “Св. Патриарх Евтимий“. Екипът, който ще отговаря за полицейското управление е в състав класния ръководител Сема Бурунсузова, възпитателката Любка Такева и младши инспектор Иван Христев, който ще ръководи малките полицаи. „Малките полицаи ще имат планирани тематични дейности веднъж седмично, като занятията ще бъдат водени от полицейския инспектор Иван Христев. Ще имат и лектори от БЧК, които ще ги запознаят с начините, по които се оказва първа помощ на  пострадал. Децата ще участват и в различни конкурси за есе и рисунка, свързани с дейността на полицейските служители. Ще проведат и лагер в края на инициативата“, уточни Христоскова. Тя допълни, че часовете по безопасност на движението, които са част от учебната програма, се приемат добре от учениците, но засега проблем остава това, че материалната база не позволява на практика да бъдат проигравани ситуациите. Програмата „Детско полицейско управление”  се реализира от 2016 г. от служители на ОД МВР - Пазарджик,  Районните управление по места, експерти от Българския червен кръст, Българския младежки червен кръст, Българския туристически съюз и духовни лица от Пазарджишката духовна епархия. За изпълнение на програмата беше сключено споразумение между четири министерства –  на вътрешните работи, на образованието и науката, на младежта и спорта и на правосъдието, Българската православна църква, Български червен кръст, Български туристически съюз и Национално сдружение на общините в Република България. \r\nАлбена ЖИЛЕКОВА", "date": "2018.10.09", "title": "Пазарджик: Инициативата „Детско полицейско управление“ започва своята реализация в ОУ „Петко Р. Славейков“ в Пещера"}
{"url": "http://www.focus-news.net/news/2018/10/09/2576220/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.09", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/09/2576221/burgas-okrazhniyat-sad-nalozhi-8-godini-zatvor-na-mazh-prichinil-smartta-na-zhena-pri-katastrofa.html", "text": "Окръжен съд – Бургас наложи наказание от 8 години „Лишаване от свобода“, което да бъде изтърпяно ефективно при първоначален „общ“ режим на подсъдимия Момчил Б., за причиняване смъртта на Н. П. и средна телесна повреда на М. Д. при пътнотранспортно произшествие. Това съобщиха от пресцентъра на  Окръжен съд – Бургас . Съдебното заседание премина по реда на съкратено съдебно следствие, като подсъдимият призна всички факти, изложени в обвинителния акт. При постановяване на присъдата, съдът се ползва от самопризнанията, направени от Момчил Б. Съдебната инстанция конституира като частни обвинители пострадалите Е. П. и Н. П., родители на починалата Н. П. Момчил Б. бе признат за виновен в това, че на 18 май 2017 г., по общински път между селата Детелина и Крушево, Община Карнобат, при управление на моторно превозно средство – лек автомобил, нарушил правилата за движение по пътищата и по непредпазливост причинил смъртта на Н. П., настъпила в резултат на черепно-мозъчна, гръдно-коремна травма и средна телесна повреда на М. Д., като е управлявал моторното превозно средство без да има необходимата правоспособност. \r\nПрокурорът отчете престъплението като извършено по непредпазливост и пожела на подсъдимия да бъде наложено наказание от 10 години „Лишаване от свобода“ при първоначален „общ“ режим, което да бъде редуцирано. Повереникът на пострадалите поиска наказанието да бъде 15 години „Лишаване от свобода“, което да бъде редуцирано, с превес на оттегчаващи вината обстоятелства – предишните осъждания на пострадалия, непостигнатия поправителен ефект от наложените му предишни наказания. Защитата на Момчил Б. отчете, че предходните осъждания на подсъдимия са във време, когато е бил непълнолетен. Адвокатът поясни, че подсъдимият не е оказал помощ на пострадалите, поради невъзможност и неговото състояние след катастрофата и поиска наказание от 4 години „Лишаване от свобода“ при първоначален „общ“ режим, което да бъде редуцирано. Съдът потвърди мярката за неотклонение „Подписка“ спрямо Момчил Б. Присъдата на Окръжен съд – Бургас може да бъде обжалвана или протестирана пред въззивна инстанция в 15-дневен срок.", "date": "2018.10.09", "title": "Бургас: Окръжният съд наложи 8 години затвор на мъж, причинил смъртта на жена при катастрофа"}
{"url": "http://www.focus-news.net/news/2018/10/09/2576205/a1-on-makedoniya-minimum-100-dni-sa-nuzhni-za-priemaneto-na-promenite-v-konstitutsiyata-na-makedoniya.html", "text": "Предложението за пристъпване към изменение на Конституцията на Република Македония с четирите съществени изменения, с цел привеждането й в съответствие с текста на споразумението с Гърция пристигна в парламента на страната в понеделник вечерта. С това процедурата се прехвърля на законодателната власт, отбелязва македонският портал  „А1 Он“ . \r\nВ Правилника за дейността на парламента в частта за конституционните изменения не е предвиден краен срок, в който председателят на Комисията по конституционни въпроси трябва да свика Комисията. \r\nСпоред изявленията на председателя на народното събрание Талат Джафери, той ще прилага член 120 от Правилника, който се отнася за образуване на работни органи и гласи: \"Поканата за сесия с предложението на дневния ред и материалите, които ще се обсъждат на заседанието председателят на работното тяло изпраща на членовете на работната група като правило пет дни преди деня на сесията. В неотложни случаи заседание на работна група може да се проведе в по-кратък срок, а дневният ред може да бъде представен на самата среща“. \r\nСпоред председателя на Народното събрание, който е и председател на Конституционната комисия, ако се прилага редовна процедура в срок от три дни трябва да се възприемат материалите от формално-правен аспект, да се направи консултация със службите и ако решението има всички елементи ще да бъдат изпратени на президента на държавата и на депутатите. В този момент той може да свика пленарна сесия в рамките на 10 работни дни, а междувременно да председателства комисията по конституционни въпроси. \r\nАко не бъде приет максималният срок, заседанието на Комисията може да се проведе до петък и може да продължи максимум 10 дни. Депутат, по време на изслушването, може да говори няколко пъти в продължение на общо 20 минути, а координатор на депутатска група общо 30 минути. Според някои изчисления, ако участват всички членове  на обсъжданията, Комисията може да приключи и за около три дни. \r\nВ първия етап, парламента, с мнозинство от две трети, взима решение за пристъпване към промяна на Конституцията и тук веднага идва първият тест дали е осигурено квалифицирано мнозинство. \r\nСпоред изказванията, ако няма 80 депутати, те незабавно ще отидат на предсрочни избори. Вторият етап е за определяне на проектоизмененията и за това е достатъчно мнозинство от общия брой на депутатите или 61 гласа. Третият етап е приемането на изменения и отново е необходимо мнозинство от две трети или най-малко 80 гласа. Изслушването за всяко изменение трае не повече от три дни. \r\nАко процедурата се осъществява според най-кратките възможни срокове за финализиране на фазите ще трябват поне три месеца и половина, което означава, че в идеални условия, конституционните промени биха били приети към средата на януари. \r\nНеобходими са минимум 100 дни за изменение на Конституцията \r\nПревод и редакция:", "date": "2018.10.09", "title": "„А1 Он“ (Македония): Минимум 100 дни са нужни за приемането на промените в Конституцията на Македония"}
{"url": "http://www.focus-news.net/news/2018/10/09/2576224/shumen-izlozhba-s-tvorbi-ot-natsionalniya-plener-po-zhivopis-shte-bade-otkrita-vav-foyeto-na-obshtinata.html", "text": "Откриват изложба с творби от Националния пленер по живопис в Шумен, предаде репортер на  Радио „Фокус“ - Шумен . От 16.30 часа картините ще могат да бъдат разгледани във фойето на втория етаж в сградата на Община Шумен. В деветото издание на пленера от 3 до 9 октомври на територията на Природен парк „Шуменско плато“, участваха десет художници, като Шумен беше представен от Деян Евтимов, Петьо Дамянов, Радослав Ценов, Светозар Чилингиров и Свилен Земеделски, а останалите участници са Елеонора Атанасова от Казанлък, Милена Младенова от Бяла, Наташа Кюпова от Пловдив, Павлина Сърбова от Ямбол и Николай Тодоров от Добрич.  \r\nВпечатленията си от пленера изказаха на брифинг шуменският художник Петьо Дамянов и Николай Тодоров, художник от Добрич. „Целта на пленера е не само да бъдат нарисувани едни картини, които да бъдат показани. Много важни и ценни са контактите, които се създават между творците от различните райони на страната“, каза Петьо Дамянов. „Един пленер, проведен в Природен парк „Шуменско плато“, е нещо изключително интересно. Камъните, скалите тук са в изобилие., което е изключително вдъхновяващо за мен. В моите картини използвам  смесена техника, те са релефни, върху платно, инспирирани от природата и в същото време от древността, с плетените в тях древни знаци. Тук намерих и двете- природа в изобилие, което обогатява и зарежда с енергия, и много интересни скални манастири, в Плиска – древни български знаци“, коментира Николай Тодоров. 10 от картините, създадени в рамките на пленера, остават във фонда на Община Шумен, ще има и картина за фонда на Художествената галерия в Шумен. \r\nИвелина ИВАНОВА", "date": "2018.10.09", "title": "Шумен: Изложба с творби от Националния пленер по живопис ще бъде открита във фойето на Общината"}
{"url": "http://www.focus-news.net/news/2018/10/09/2576225/elka-dimova-zam-kmet-na-dobrich-za-devette-mesetsa-na-godinata-sa-postapili-prihodi-v-razmer-na-17221-mln-lv-koeto-e-82-ot-godishniya-plan-na-obshtinata.html", "text": "Изпълнението на приходите за деветте месеца на годината е нормално. Това каза зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . „Постъпили са приходи с общински характер в размер на 17.221 млн. лв. Това съставлява 82% от годишния план на Община град Добрич\", посочи Елка Димова. 6.3 млн. лв. от тази сума са постъпленията от местни данъци, изпълнението е 88,47%. 4.6 млн. лв. от тази сума пък е от такса „битови отпадъци“. Тук изпълнението е 85,31% от годишния план. Елка Димова коментира, че преизпълнението е логично и не бива да се забравя, че последните три месеца на годината са реално най-слаби като приходи. „Ако запазим този темп на приходите до момента, общо взето бюджетът върви към едно нормално изпълнение към края на годината“, коментира зам.-кметът.  \r\nЖулиета НИКОЛОВА", "date": "2018.10.09", "title": "Елка Димова, зам.-кмет на Добрич: За деветте месеца на годината са постъпили приходи в размер на 17.221 млн. лв., което е 82% от годишния план на Общината"}
{"url": "http://www.focus-news.net/news/2018/10/09/2576226/zam-ministar-liliya-ivanova-reshenieto-na-obshtina-svishtov-da-izpolzva-terenite-na-bivshite-kazarmi-za-strukturirane-na-industrialna-zona-e-pravilno.html", "text": "Решението на Община Свищов да използва терените на бившите казарми за структуриране на индустриална зона е правилно. Това заяви при посещението си в града зам.-министърът на икономиката Лилия Иванова, предаде репортер на  Радио „Фокус“ – Велико Търново . Тя посочи, че държавата ще застане зад местната власт и ще помогне за реализирането на всички необходими процедури и процеси. „Министерство на икономиката направи и кметът на Свищов Генчо Генчев уточниха последващите стъпки, които да се предприемат оттук нататък. Първата стъпка ще е подписване на Меморандум за сътрудничество между Общината и „Национална компания индустриални зони“, който ще даде началото на създаването на индустриалната зона в Свищов. Там ние ще се ангажираме, като държава, за подпомагане на Общината за намиране на инвеститори, такива, които ще донесат разлика в развитието. Ще подпомогнем колегите от Общината при разработване концепцията как да бъде изградена зоната. Следваща стъпка ще бъде структуриране на общинско дружество, в което да бъде прехвърлен имота – в част или в цялост, Вие ще кажете“, обясни зам.-министърът. Тя подчерта, че служителите от Общината трябва да работят върху регулациите, които ще са необходими. След това ще се търси квалифицирана работна ръка за реално изграждане на предприятието. „И вече на следващ етап държавата, чрез процедурата за увеличение на капитала, ще встъпи в дружеството , чрез Националната компания „Индустриални зони“. Така ще се получи смесено дружество – между Община и държава“, допълни зам.-министър Иванова. \r\nЛуиза ТРАНЧЕВА", "date": "2018.10.09", "title": "Зам.-министър Лилия Иванова: Решението на Община Свищов да използва терените на бившите казарми за структуриране на индустриална зона е правилно"}
{"url": "http://www.focus-news.net/news/2018/10/09/2576228/plovdiv-otkrivat-porednata-ploshtadka-za-razhodka-na-domashni-kucheta-v-zhk-trakiya.html", "text": "Поредната площадка за разходка на домашни кучета в „Тракия“ ще бъде открита на 10 октомври 2018 г. в 17.30 часа. Това съобщи за  Радио „Фокус“ - Пловдив  кметът на района Костадин Димитров. Новата площадка се намира в парк „Кан Крум“ на място, предпочетено от стопаните на домашни кучета. Тя е разположена на площ от 230 кв. метра.", "date": "2018.10.09", "title": "Пловдив: Откриват поредната площадка за разходка на домашни кучета в жк. „Тракия“"}
{"url": "http://www.focus-news.net/news/2018/10/09/2576227/sport-organizatorat-na-zlatnata-topka-napravi-kampaniya-tya-da-bade-dadena-na-antoan-grizman.html", "text": "Организаторът на „Златната топка“ списание „Франс футбол“ направи кампания в подкрепа на френския национал Антоан Гризман, който според тях трябва да спечели отличието им, защото е франзузин и Световен шампион. На първата страница на последния брой на списанието пише: „Златната топка трябва да бъде спечелна от французин“, а на челната снимка е поставен именно футболистът на Атлетико Мадрид. За основен негов съперник се сочи Лука Модрич, който вече получи наградата The Best на ФИФА и отличието за „Най-добър играч на УЕФА“.", "date": "2018.10.09", "title": "Спорт: Организаторът на „Златната топка“ направи кампания тя да бъде дадена на Антоан Гризман"}
{"url": "http://www.focus-news.net/news/2018/10/09/2576229/tsveta-karayancheva-na-tretata-sreshta-na-predsedatelite-na-parlamenti-ot-evropa-i-aziya-nuzhni-sa-efektivni-politiki-fokusirani-varhu-svarzanostta-vav-vsichkite-izmereniya.html", "text": "Нужни са ефективни и резултатни политики, фокусирани върху свързаността във всичките ѝ измерения – транспортна и енергийна инфраструктура, дигитална икономика, по-тесни връзки между бизнеса и хората, засилване на културния и образователен обмен. Това заяви председателят на Народното събрание Цвета Караянчева в изказването си на Третата среща на председателите на парламенти от Европа и Азия в Анталия, Турция, съобщиха от пресцентъра на  Народното събрание . На конференцията се разискват теми, свързани с икономическото сътрудничество, околната среда и устойчивото развитие.  \r\n\"Свързаността беше ключов приоритет на първото българско председателство на Съвета на ЕС\", отбеляза Цвета Караянчева и потвърди ангажимента на България към тези политики. \"България придава особено значение на сътрудничеството на ЕС с всички азиатски страни, които са развили свои стратегии за свързаност\", заяви председателят на Народното събрание и добави, че концепцията за свързаността трябва да включва всички страни и региони.  \r\n\"България се стреми към  укрепване на транспортната свързаност между Европа и Азия през Югоизточна Европа чрез развитието и подкрепата на различни инфраструктурни проекти в региона и в по-широк план\", подчерта Цвета Караянчева.  \r\n\"Теми като „икономическо сътрудничество“ „устойчиво развитие“ и „околна среда“ трябва да бъдат неизменна точка в дневния ред на всеки отговорен политик и законодател, защото са свързани с дълга ни към бъдещите поколения\", посочи председателят на българския парламент. Цвета Караянчева отбеляза, че за постигане на устойчиво развитие е необходимо да се предприемат специални мерки за насърчаване на икономическия растеж, опазването на околната среда и социалната кохезия. \"Задължение на парламентите е отговорно да обсъждат съвременните предизвикателства пред устойчивото развитие на глобално и регионално равнище\", заяви тя.", "date": "2018.10.09", "title": "Цвета Караянчева на Третата среща на председателите на парламенти от Европа и Азия: Нужни са ефективни политики, фокусирани върху свързаността във всичките ѝ измерения"}
{"url": "http://www.focus-news.net/news/2018/10/09/2576222/zapochna-sreshtata-na-bsp-s-predstaviteli-na-natsionalnoto-sdruzhenie-na-obshtinskite-bolnitsi.html", "text": "Започна срещата на БСП с представители на Националното сдружение на общинските болници, предаде репортер на  Агенция „Фокус“.   В срещата участват лидерът на БСП Корнелия Нинова, заместник-председателят на ПГ на „БСП за България“ Крум Зарков и заместник-председателят на Комисията по здравеопаозване към Народното събрание и депутат от БСП доц. Георги Йорданов и други депутати.  Срещата е част от извънпарламентаните консултации на левицата по вота на недоверие на тема „Здравеопазване“. Решението за вота на недоверие бе взето по време на редовно заседание на Националния съвет на БСП на 29 септември заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин.  \r\nДеница КИТАНОВА", "date": "2018.10.09", "title": "Започна срещата на БСП с представители на Националното сдружение на общинските болници"}
{"url": "http://www.focus-news.net/news/2018/10/09/2576230/pregled-na-mezhdunarodnite-novini-do-13-chasa-agentsiya-fokus.html", "text": "Гърция обвини Турция, че е оставила без контрол за нелегалните мигранти границата между двете страни на река Марица, откъдето в последно време е увеличен чувствително броят на влизащите бежанци, пише  онлайн изданието на вестник Kathimerini . \r\n„Има много силен натиск на границата при река Марица, докато в същото време директните контакти между властите в Гърция и Турция са спрени, което допълнително влошава проблема“, заяви високопоставен чиновник от Министерството за защита на гражданите пред „Катимерини“. \r\nМеждувременно се появиха информации, че около 500 хиляди афганци наскоро са влезли в Турция от Иран и Ирак и в Атина се опасяват, че те са тръгнали към Гърция. \r\nГръцките власти отдавна се оплакват на Европейската комисия от Турция заради спокойствието на властите в Анкара, които, според Атина, са допуснали групите, занимаващи се с контрабанда на мигранти“ да излязат извън контрол и арестът на 30 души през първата седмица на октомври само демонстрира увеличаването им в региона. \r\nСъгласно официалните данни, общо 1010 трафиканти на хора са арестувани в периода от януари до август, докато само през септември са задържани още 180, отбелязва изданието. \r\nМиналата седмица Министърът по миграционната политика на Гърция Димитрис Вицас съобщи пред парламента на страната, че 3300 нелегални мигранти са преминали границата при Марица през 2016 година, докато през 2017 година те са били 5500. Броят им се е увеличил повече от двойно през 2018-а, като до този момент става дума за най-малко 12 хиляди души, както твърдят гръцките власти. \r\nВ редакцията на „Катимерини“ са разбрали, че в понеделник представител на Европейската комисия е пристигнал в Анкара, където е повдигнал въпроса пред правителството на Турция. \r\nИзданието посочва, че трафикантските групи са съставени основно от хора, с произход от Албания, България и Македония. \r\nМного контрабандисти, продължава вестникът, прехвърлят нелегалните мигранти от района на Марица до северното гръцко пристанище Солун с автобуси. \r\nТежката ситуация, пише в заключение „Катимерини“, през последните дни се илюстрира с пристигането на стотици нелегални мигранти в Солун, където някои от тях дори се установиха на палатков лагер на централния площад Аристотел. \r\n*** Предложението за пристъпване към изменение на Конституцията на Република Македония с четирите съществени изменения, с цел привеждането й в съответствие с текста на споразумението с Гърция пристигна в парламента на страната в понеделник вечерта. С това процедурата се прехвърля на законодателната власт, отбелязва македонският портал  „А1 Он“ . \r\nВ Правилника за дейността на парламента в частта за конституционните изменения не е предвиден краен срок, в който председателят на Комисията по конституционни въпроси трябва да свика Комисията. \r\nСпоред изявленията на председателя на народното събрание Талат Джафери, той ще прилага член 120 от Правилника, който се отнася за образуване на работни органи и гласи: \"Поканата за сесия с предложението на дневния ред и материалите, които ще се обсъждат на заседанието председателят на работното тяло изпраща на членовете на работната група като правило пет дни преди деня на сесията. В неотложни случаи заседание на работна група може да се проведе в по-кратък срок, а дневният ред може да бъде представен на самата среща“. \r\nСпоред председателя на Народното събрание, който е и председател на Конституционната комисия, ако се прилага редовна процедура в срок от три дни трябва да се възприемат материалите от формално-правен аспект, да се направи консултация със службите и ако решението има всички елементи ще да бъдат изпратени на президента на държавата и на депутатите. В този момент той може да свика пленарна сесия в рамките на 10 работни дни, а междувременно да председателства комисията по конституционни въпроси. \r\nАко не бъде приет максималният срок, заседанието на Комисията може да се проведе до петък и може да продължи максимум 10 дни. Депутат, по време на изслушването, може да говори няколко пъти в продължение на общо 20 минути, а координатор на депутатска група общо 30 минути. Според някои изчисления, ако участват всички членове  на обсъжданията, Комисията може да приключи и за около три дни. \r\nВ първия етап, парламента, с мнозинство от две трети, взима решение за пристъпване към промяна на Конституцията и тук веднага идва първият тест дали е осигурено квалифицирано мнозинство. \r\nСпоред изказванията, ако няма 80 депутати, те незабавно ще отидат на предсрочни избори. Вторият етап е за определяне на проектоизмененията и за това е достатъчно мнозинство от общия брой на депутатите или 61 гласа. Третият етап е приемането на изменения и отново е необходимо мнозинство от две трети или най-малко 80 гласа. Изслушването за всяко изменение трае не повече от три дни. \r\nАко процедурата се осъществява според най-кратките възможни срокове за финализиране на фазите ще трябват поне три месеца и половина, което означава, че в идеални условия, конституционните промени биха били приети към средата на януари. \r\nНеобходими са минимум 100 дни за изменение на Конституцията \r\n***  От колоните звучи силно музикалният хит от 60-те Reistere на испанската поп-сензация Duo Dinamico, докато хората веят испански знамена. Неделя е и близо 10 хиляди симпатизанти са се появили в мадридския дворец Vistalegre за най-голямата демонстрация досега на основаната през 2014 година нова дясна партия „Вокс“ (Vox), пише  онлайн изданието на El Pais . \r\nДемонстрантите, както отбелязва вестникът, са напълнили до краен предел предвиденото за тях пространство в двореца и извън него са останали още три хиляди души. \r\nМитингът в Мадрид идва след също толкова успешни акции във Валядолид и Сарагоса. Според резултатите от последната анкета на испанския Център за социологически изследвания „Вокс“ ще спечели най-малко 1,5%  от гласовете на избирателите на следващите парламентарни избори и ще вкара един представител в Конгреса. \r\nФракцията излиза с послание, че испанските патриоти трябва да се вдигнат и да защитят страната срещу каталунските сепаратисти, нелегалната имиграция и атаката над традиционните семейни ценности, отбелязва „Ел Паис“. \r\nПреди да представят своите „100 решения за оживяване на Испания“, организаторите на събитието са посочили на огромни екрани сегашните проблеми на Испания: останалите терористи от ЕТА, републиканските и комунистическите знамена, мигрантите, които преминават границите, активистите от „Фемен“ и „Ислямска държава“. \r\nСред решенията на проблемите е създаването на Министерство на семейството, отмяна на Закона за полово насилие и „други законодателни норми, които дискриминират един от половете“, намаляване на данъците, разработване на нов план за водоснабдяване на страната... Но, както коментира вестникът, това, което наистина е развълнувало хората е било предложението се депортират „тези нелегални имигранти, които идват в Испания не, за да я направят по-велика, а, за да получават помощи“. \r\nГенералният секретар на „Вокс“ Ортега Смит е взел микрофона и е обявил: „Испанците на първо място“ и е перифразирал Доналд Тръмп: „Заедно ще направим Испания отново велика“! \r\n„Добре дошли в съпротивата“, е приветствал той.  \r\n„Живата Испания се събуди, да благодарим на Бога. Испания не се изправя случайно. Един народ реагира, когато има историческа инерция, когато има гореща кръв във вените си и когато е заплашена, а сега Испания е заплашена“, пък е заявил в рамките на заключителното изказване председателят на партията Сантяго Абаскал. \r\n***  С луксозният мерцедес, за закупуването на който бившият премиер Никола Груевски получи две години, а бившият министър на вътрешните работи Гордана Янкуловска шест години затвор, неотдавна се возеше германският канцлер Ангела Меркел, отбелязва  македонският портал „еМагазин“ . \r\nЗа неговото закупуване преди няколко години Прокуратурата на страната, след предаването на информацията от страна на СДСМ (Социалдемократическия съюз на Македония), отвори случая „Тенк“. Мерцедесът беше купен за 573 хиляди евро. \r\nНеговата стойност в момента е най-малко 234 хиляди евро, на колкото беше оценен от експерти, когато македонското правителство искаше да го продаде, отбелязва медията. \r\nВластите обаче се отказаха от продажбата, поне докато не завърши съдебният процес „Тенк“, защото колата е едно от материалните доказателства. При оценяването на мерцедеса е установено също, че той няма сервизна книжка, припомня „еМагазин“. \r\nОт правителството са информирали, че с парите от продажбата на автомобила ще бъдат купени линейки. \r\n***  Политическите партии в Македония не признават да са водили разговори в рамките на своите органи за възможни предизборни коалиции и общи депутатски листи, пише  излъчващият на албански скопски телевизионен канал „Алсат – М“ , като посочва, че от СДСМ (Социалдемократическия съюз на Македония) не са пожелали да коментират възможни предизборни съюзи с други партии, но през почивните дни заявиха, че предпочитат сътрудничество с коалицията „За“ от референдума. От ДСИ (Демократичния съюз за интеграция) отбелязаха, че предсрочните избори са краен вариант. \r\nВ рамките на партийните органи, както твърдят от ДСИ, може би, е имало разговори за потенциални коалиции, но фокусът остава върху разрешаването на въпросите без нови избори. Не е разговаряно за възможно съюзяване и с движението БЕСА на Африм Гаши. \r\nОт движението БЕСА на Билал Касами отхвърлиха възможността за общи листи с коалиция „За“ от референдума, но оставиха отворена вратата за евентуално сътрудничество от друг вид в рамките на този съюз, отбелязва медията. \r\nВъзможността за предизборна коалиция със СДСМ бе отхвърлена категорични от лидера на „Алианса на албанците“ Зиядин Села. Неофициално съществуват няколко възможни опции за коалицията между партиите и съставяне на общи депутатски листи. Освен фактът, че всяка фракция може да реши да отиде на избори сама, досега са се дискутирали възможностите за сътрудничество между Коалиция „За“ – СДСМ, ДСИ, БЕСА на Африм Гаши, БЕСА на Билал Касами, „Алианса на албанците“ и Демократическата партия на албанците, което вече бе отхвърлено от няколко от възможните участници. Вторият вариант е коалиция само между СДСМ и ДСИ, а третата е: ДСИ, БЕСА на Гаши, БЕСА на Касами и „Алианса на албанците“, смята „Алсат – М“. \r\nПредсрочните избори ще бъдат организирани ако властта не осигури подкрепата на 80 депутати за необходимите конституционни промени за ратификацията на Договора с Гърция, отбелязва още скопската телевизия. \r\n***  Турция ще защитава суверенните си права в Егейско и Средиземно море, заяви президентът на страната Реджеп Таийп Ердгоан в понеделник, в поредното си предупреждение за опитите за проучване и добиване на въглеводороди в териториалните води на остров Кипър, пише  електронното издание на вестник Kathimerini. \r\n„Имаме задължение да защитаваме нашите права“, подчерта Ердоган на среща с представители на неговата „Партия на справедливостта и развитието“ и посочи, че защитаването на правата й е дало на Турция нейния съществуващ „политически, икономически и социален статут“. \r\n„Успяхме да постигнем това не само като предприехме действия срещу определени хора, но и като се противопоставяхме на някои от най-големите икономически и военни сили на света“, обясни турският лидер. \r\nНа въпрос за последните предупреждения на Анкара за сондажите край бреговете на Кипър, говорителят на Европейската комисия Маргаритис Схинас отбеляза, че още на 22 март Европейският съвет е осъдил Турция и я е призовал „да уважава суверенните права на Кипър да проучва и добива своите природни ресурси в съответствие с европейските и международните закони“ \r\n*** След референдума за промяна на името, който беше неуспешен поради ниската избирателна активност, европейският комисар по разширяването Йоханес Хан призова македонските депутати да приемат необходимите конституционни промени, за да може промяната на името да се случи възможно най-бързо, предава  македонският „Фокус“ . \r\n„Най-голямата опозиционна партия ВМРО-ДПМНЕ не е съгласна в бъдеще страната да се нарича Северна Македония. Все пак, на правителството му трябват 10 гласа от ВМРО-ДПМНЕ, за да прокара конституционните промени, но ръководството на партията се съпротивлява срещу това. Има информации за закани срещу тези, които искат да гласуват по различен начин от партията и да подкрепят правителството в парламента“, заяви Хан. \r\nЧленове на ВМРО-ДПМНЕ все противопоставиха на партийния лидер Християн Мицковски, но бяха наказани заради това, какъвто е случаят с бившия заместник-генерален секретар, който беше освободен. Това е абсолютно неприемливо за партия, която се обявява за проевропейска и демократическа“, заяви Хан пред австрийското издание Der Standard. \r\nСега еврокомисарят се надява на дискусия. Тъй като евроатлантическата интеграция, която в крайна сметка може да бъде постигната чрез решаване на спора за името, е изразена цел също и на ВМРО-ДПМНЕ, поведението им трябва да съответства на това и те да вземат решение, което ща направи Договора възможен. Всичко друго е невероятно“, предупреждава евробюрократът, който обещаваше започване на преговорите за присъединяване на Скопие към ЕС през миналото лято. „Откажете се от деструктивното поведение“. \r\n***  Сигурността на Унгария и стабилността на Турция са директно свързани, заяви унгарският премиер Виктор Орбан и посочи , че външната политика на Будапеща трябва да бъде съобразена с три града: Анкара, Москва и Берлин, след разговора си с президента на Турция Реджеп Таийп Ердоган в Будапеща, предава  онлайн изданието Daily News Hungary. \r\n„Стабилно турско правителство и стабилна Турция са предварително условие за това, Унгария да не е застрашена по никакъв начин от миграционна вълна по сушата“, заяви Орбан по време на съвместна пресконференция след срещата. \r\n„В интерес на Унгария е Турция да остане силна и способна да поддържа мира в своя регион, както и да контролира нелегалната миграция към Европа“, добави още унгарският лидер. \r\nОсвен това министър-председателят съобщи, че Турция и Унгария ще увеличат нивото на военното си сътрудничество и ще изградят „мощни връзки“ във военната индустрия. Той добави, че през последните десетилетия „нямаше достатъчно пари и енергия, за да се развива отбраната“, но „ние ще наваксаме по този въпрос сега; Целта на Унгария е да изгради модерна и ефективна национална армия“. \r\nПо думите на Орбан, унгарската външна политика трябва да се съобразява с три града: Анкара, Москва и Берлин – три велики сили, около които се е развивала Унгария през вековете. \r\n„Ето защо отношенията между Унгария и Турция винаги са балансирани, подредени и позитивни и връзките между двете страни се основават на респект“, обясни той. \r\n***  Действащият президент на Република Сръбска Милорад Додик, избран в председателството на Босна и Херцеговина, възнамерява да работи за признанието на Крим като част от Русия от своята страна, заяви самият той в интервю за руския вестник „Известия“, публикувано във вторник, предава  ТАСС . \r\nВ понеделник Додик стана част от председателството на Босна и Херцеговина за сръбската ѝ част. \r\n„Ще поставя (на дневен ред) подобна инициатива (за признаване на Крим като част от Русия) и възнамерявам да получа признание за статута на Крим наравно с Босна и Херцеговина. В крайна сметка, присъединяването на полуострова към Русия дойде в резултат на легитимен референдум, който съответства на Хартата на ООН. Това беше демократичен процес, във време, в което жителите на полуострова изразиха своята позиция“, заяви Додик, отбелязвайки че Крим исторически е принадлежал на Русия. \r\nДодик също така добави, че би искал сам да посети полуострова. „Аз лично съм крайно заинтересован от посещение на полуострова, особено сега, когато той е част от Русия и възнамерявам да посетя Крим веднага щом се появи такава възможност“, отбеляза той. \r\nЗапитан за възможния натиск върху Сараево от страна на Киев, Додик посочи, че Украйна трябва да се съсредоточи върху решаването на вътрешните си проблеми и нормализацията на отношенията с Русия. „Украйна трябва да реши вътрешнополитическите си проблеми и да определи своята външна политика – и да разбере, че генерираната от Запада позиция на Киев оказа негативен и пагубен ефект върху страната. Страната трябва да пристъпи към нормализация в отношенията си с Русия“, заяви той, добавяйки че в настоящата ситуация по-скоро има натиск от Западните страни. \r\n„Всичко това е една голяма геостратегическа игра. Събитията в Крим се проведоха в една по-демократична атмосфера, отколкото отцепването на Косово от Сърбия. Въпреки това, САЩ и мнозинството техни съюзници признават независимостта на Косово“, отбеляза Милорад Додик.", "date": "2018.10.09", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/09/2576232/zam-ministar-denitsa-sacheva-shte-otkrie-natsionalna-nauchno-prakticheska-konferentsiya-za-dobri-praktiki-v-obrazovanieto.html", "text": "На 10 октомври 2018 г.  в 14.00 часа в хотел „Св. Спас“ във Велинград заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства“.  Това съобщиха от пресцентъра на  Министерството . \r\nКонференцията е в рамките на дейностите, залегнали в реализация на Плана за действие по изпълнение на Стратегията за образователна интеграция на деца и ученици от етническите малцинства (2015-2020 г.) и се организира от Министерството на образованието и науката и Синдиката на българските учители.", "date": "2018.10.09", "title": "Зам.-министър Деница Сачева ще открие Национална научно-практическа конференция за добри практики в образованието"}
{"url": "http://www.focus-news.net/news/2018/10/09/2576233/d-r-emiliya-baeva-zam-kmet-na-dobrich-do-15-dekemvri-obshtinata-shte-predstavi-programa-za-organizirane-na-ednosmenen-rezhim-na-obuchenie-v-uchilishtata.html", "text": "До 15 декември Общината ще представи програма за организиране на едносменен режим на обучение в училищата. Това съобщи зам.-кметът „Хуманитарни дейности“  д-р Емилия Баева, предаде кореспондент на  Радио „Фокус” – Варна . В края на миналата седмица д-р Баева, заедно с Жоро Тошков, началник на Регионалното управление по образование в Добрич, са участвали в работна среща в Министерство на образованието, на която е обсъждана темата за промяна на организацията на  обучение в училищата. Това е изискване в рамките на членството на страната ни в ЕС. Като ползотворна определи работната среща д-р Баева, тъй като са обсъдени възможностите за всяко едно от училищата в Добрич.  \r\n17 са общинските училища в града, от тях 9 са на едносменен режим. Основните училища са 7, едно е обединено, 5 са средните, две – профилираните гимназии и още две – професионални. За да се осъществи промяната, Министерството предлага намаляване на план-приема и пренасочване на ученици към училища с достатъчно класни стаи. Друг вариант е строителство на нови сгради, трети – дострояване и четвърти вариант – оптимизация на съществуващия сграден фонд. Конкретно за Община град Добрич, където тази учебна година има с 200 ученика по-малко (данните все още са неокончателни), указанията са за намаляване на план-приема и оптимизация на сградния фонд. Две училища в града в предходните години бяха затворени поради малък брой ученици – „Бачо Киро“ и „Дора Габе“. Чрез тези сгради ще се търсят възможности за преминаване на едносменен режим на обучение за училищата с малък сграден фонд, каквото е например Финансово-стопанската гимназия. Две основни училища в Добрич – „Христо Ботев“ и „Христо Смирненски“ още от следващата учебна година могат да преминат на новия режим на работа, тъй като сградите разполагат с повече класни стаи. Започват работни срещи с директорите на училища, за да бъде изготвена програмата за едносменно обучение. Министерството дава възможност това да се случи плавно във времето, подчерта зам.-кметът.  \r\nЖулиета НИКОЛОВА", "date": "2018.10.09", "title": "Д-р Емилия Баева, зам.-кмет на Добрич: До 15 декември Общината ще представи програма за организиране на едносменен режим на обучение в училищата"}
{"url": "http://www.focus-news.net/news/2018/10/09/2576231/bsp-sem-odobri-registratsiyata-na-balgarska-svobodna-televiziya.html", "text": "На днешното си заседание Съветът за електронни медии одобри регистрацията на Българска свободна телевизия. Това съобщиха от  пресцентъра на БСП.  Документите бяха внесени от БСП в края на миналия месец. \r\nДнешното решение на СЕМ, което е взето с гласа на четирима \"за\" и един \"против\", влиза в сила след 14 дни, ако през този период не бъде обжалвано във ВАС.", "date": "2018.10.09", "title": "БСП: СЕМ одобри регистрацията на Българска свободна телевизия"}
{"url": "http://www.focus-news.net/news/2018/10/09/2576223/kathimerini-gartsiya-ankara-otvarya-granitsata-na-maritsa-za-nelegalnite-migranti-te-se-ustanoviha-na-palatkov-lager-v-tsentara-na-solun.html", "text": "Гърция обвини Турция, че е оставила без контрол за нелегалните мигранти границата между двете страни на река Марица, откъдето в последно време е увеличен чувствително броят на влизащите бежанци, пише  онлайн изданието на вестник Kathimerini . \r\n„Има много силен натиск на границата при река Марица, докато в същото време директните контакти между властите в Гърция и Турция са спрени, което допълнително влошава проблема“, заяви високопоставен чиновник от Министерството за защита на гражданите пред „Катимерини“. \r\nМеждувременно се появиха информации, че около 500 хиляди афганци наскоро са влезли в Турция от Иран и Ирак и в Атина се опасяват, че те са тръгнали към Гърция. \r\nГръцките власти отдавна се оплакват на Европейската комисия от Турция заради спокойствието на властите в Анкара, които, според Атина, са допуснали групите, занимаващи се с контрабанда на мигранти“ да излязат извън контрол и арестът на 30 души през първата седмица на октомври само демонстрира увеличаването им в региона. \r\nСъгласно официалните данни, общо 1010 трафиканти на хора са арестувани в периода от януари до август, докато само през септември са задържани още 180, отбелязва изданието. \r\nМиналата седмица Министърът по миграционната политика на Гърция Димитрис Вицас съобщи пред парламента на страната, че 3300 нелегални мигранти са преминали границата при Марица през 2016 година, докато през 2017 година те са били 5500. Броят им се е увеличил повече от двойно през 2018-а, като до този момент става дума за най-малко 12 хиляди души, както твърдят гръцките власти. \r\nВ редакцията на „Катимерини“ са разбрали, че в понеделник представител на Европейската комисия е пристигнал в Анкара, където е повдигнал въпроса пред правителството на Турция. \r\nИзданието посочва, че трафикантските групи са съставени основно от хора, с произход от Албания, България и Македония. \r\nМного контрабандисти, продължава вестникът, прехвърлят нелегалните мигранти от района на Марица до северното гръцко пристанище Солун с автобуси. \r\nТежката ситуация, пише в заключение „Катимерини“, през последните дни се илюстрира с пристигането на стотици нелегални мигранти в Солун, където някои от тях дори се установиха на палатков лагер на централния площад Аристотел.  \r\nПревод и редакция:", "date": "2018.10.09", "title": "Kathimerini (Гърция): Анкара „отваря“ границата на Марица за нелегалните мигранти, те се установиха на палатков лагер в центъра на Солун"}
{"url": "http://www.focus-news.net/news/2018/10/09/2576235/blagoevgrad-tsarkvata-predostavi-na-obshtina-petrich-za-bezvazmezdno-otstapeno-pravo-na-stroezh-imot-v-grada.html", "text": "Църквата предостави на Община Петрич за безвъзмездно отстъпено право на строеж имот в града. Това съобщиха от пресцентъра на  Общината . Имотът се намира до черквата „Свети Никола” и ще бъде преустроен в спортно игрище. На него ще могат да тренират детските футболни формации от Петрич, да се ползва от децата в съседната ДГ „Здравец”, както и от учениците на ПГИТ „Проф. д-р Асен Златаров”, заради близостта на училището с терена. Има предвидени средства в бюджет 2018 за строителните дейности върху този имот, отбеляза кметът Димитър Бръчков. „С взимането на това важно решение, Църквата показа за пореден път, че е съпричастна с развитието на общината и има грижа за здравето на подрастващите. „Благодаря за градивното взаимодействие, Ваше Високопреосвещенство”, каза кметът Димитър Бръчков. Той припомни, че още преди повече от година Община Петрич е прехвърлила безвъзмездно на Неврокопска митрополия три имота, върху които са построени черкви. Така е спазен канона и две от черквите- „Свети Йоан Кръстител”с. Първомай и „Успение на Пресвета Богородица”с. Струмешница бяха осветени. Предстои освещаване и на храм „Свети Димитър”с. Ръждак, чийто имот беше също безвъзмездно дарен. Освещаването от Неврокопския митрополит Серафим ще бъде на 20 октомври 2018 г. Един от основните дарители Любомир Георгиев посочи, че след 11 години извървян нелек път, храм „Свети Димитър” в село Ръждак е завършен. Кметът на селото Георги Стоянов благодари за оказаното съдействие на всички, които са били съпричастни и са помогнали за изграждането на Божия храм. Това са: проектантът Василка Райкова, Нано Божидаров, Любомир Георгиев, Георги Хаджимаргаритов и Атанас Костадинов. Неврокопският митрополит Серафим изрази признателност и благодарност на кмета Димитър Бръчков за предприетата стъпка по уреждане статута на църковните храмове в трите села и посочи, че в отговор на тази добрина, Църквата е решила да предостави безвъзмездно на Община Петрич за ползване имота на храм „Свети Никола”. „Църковната собственост е вид обществена собственост. Тя е на църковната общшност в населеното място. Затова сме уверени в ползите, които ще бъдат за подрастващите от терена, който ще бъде спортно игрище ”, обобщи Неврокопският митрополит Серафим.", "date": "2018.10.09", "title": "Благоевград: Църквата предостави на Община Петрич за безвъзмездно отстъпено право на строеж имот в града"}
{"url": "http://www.focus-news.net/news/2018/10/09/2576237/shumen-sbornikat-100-godini-ot-nachaloto-na-balgarskoto-operetno-izkustvo-1914-2014-shte-bade-predstaven-v-nch-dobri-voynikov-1856.html", "text": "Сборникът „100 години от началото на българското оперетно изкуство – 1914-2014“ ще бъде представен в Шумен, предаде репортер на  Радио „Фокус“ - Шумен . Проявата е в рамките на  Международния конкурс за камерно пеене „Панчо Владигеров“, който се провежда до 13 октомври в НЧ „Добри Войников - 1856“. Представянето на юбилейното издание е от 17.30 часа в зала „Сава Доброплодни“ в читалището, заяви Диана Дечева, изпълнителен директор на Фондация „Панчо Владигеров“. В него са включени докладите от теоретична конференция, проведена преди четири години в Шумен. Сборникът е на Съюза на българските композитори, със съдействието и финансовата подкрепа на НЧ „Добри Войников- 1856“. Очаква се на представянето да присъстват част от авторите на докладите, сред които  проф. Стефан Хърков и проф. Юлиян Куюмджиев. \r\nИвелина ИВАНОВА", "date": "2018.10.09", "title": "Шумен: Сборникът „100 години от началото на българското оперетно изкуство – 1914-2014“ ще бъде представен в НЧ „Добри Войников - 1856“"}
{"url": "http://www.focus-news.net/news/2018/10/09/2576238/stoyan-gribachev-kartofoproizvoditel-mnogo-slaba-e-rekoltata-ot-kartofi-v-rodopite-zaradi-dazhdovnoto-lyato-i-posledvalata-susha.html", "text": "Много слаба е реколтата от картофи в Родопите заради дъждовното лято и последвалата суша. Това каза за  Радио „Фокус“ – Смолян  Стоян Грибачев, картофопроизводител от село Момчиловци. По думите му дъждовете от началото на лятото и голямата суша през август са се отразили зле и реколтата е много по-слаба от предишните години. Производителят отбеляза, че в района на Момчиловци има и друг проблем – дивите прасета, които са нанесли много щети. „Те влизат и разорават нивите и след тях нищо не остава. И предишните години е имало диви прасета, но сега те са много и ходят на стада и нанасят много щети на картофените ниви“, поясни Грибачев. Той уточни, че засега не се изкупуват картофи, тъй като все още се приключва с изваждането им, трябва да се сортират и след това да се продават. Заради ниските добиви, според производителят е нормално и цените на картофите да се повишат, но голямо влияние оказва и вноса. „Реалната цена на картофите за консумация от Смолянско трябва да бъде от 0.90 до 1.00 лв. за кг. Тази година няма да има търговци, които да изкупуват на едро от производителите, тъй като няма добра реколта. Всеки производител ще ги продава самостоятелно и в по-малки количества“, посочи Грибачев. Той обобщи, че в смолянския край навсякъде реколтата е слаба. Повечето производители сеят картофи основно за собствена консумация, а тези, които имат по-големи площи, постепенно ги намаляват. „Аз сея 10 дка картофи, но смятам да ги намаля, тъй като картофопроизводството не е рентабилно както беше преди години“, каза още Грибачев. \r\nНели ГЕРГЬОВСКА", "date": "2018.10.09", "title": "Стоян Грибачев, картофопроизводител: Много слаба е реколтата от картофи в Родопите заради дъждовното лято и последвалата суша"}
{"url": "http://www.focus-news.net/news/2018/10/09/2576240/veliko-tarnovo-osem-detski-otbora-se-sastezavat-za-futbolnata-kupa-mbm.html", "text": "Градът е домакин на детския футболен турнир за Купата на M&BM. Състезанията се провеждат под патронажа на кмета на Общината Даниел Панов и са част от националната програма „Децата и футболът“. Това съобщиха от пресцентъра на  Община Велико Търново . Осем отбора спорят за трофея, като срещите се играят днес и утре (9 и 10 октомври) в Двореца на културата и спорта „Васил Левски“.  Турнирът е организиран от Асоциацията на българските футболисти, Българския футболен съюз и Община Велико Търново.  \r\nФиналът ще започне в 11.40 часа на 10 октомври, а веднага след мача е награждаването на победителите. В церемонията ще се включат героите от САЩ’94 Красимир Балъков и Бончо Генчев, както и кметът Даниел Панов.  \r\nВ надпреварата мерят сили отборите на „Етър“ (Велико Търново), „Академик“ (Свищов), „Янтра“ (Полски Тръмбеш), „Левски 1986“ (Стражица), „Локомотив“ (Горна Оряховица), „Павликени“ (Павликени), „Изгрев-93“ (село Царевец) и „Белица 2017“ (Килифарево). Всички тимове ще получат футболни екипировки и топки, които са осигурени от компанията “M&BM”, която е генерален спонсор на турнира. Ще бъдат присъдени и индивидуални награди за най-добри вратар, защитник, полузащитник, нападател, състезател и треньор, за най-техничен състезател и най-полезен играч, както и за голмайстор.", "date": "2018.10.09", "title": "Велико Търново:  Осем детски отбора се състезават за футболната купа „М&BM“"}
{"url": "http://www.focus-news.net/news/2018/10/09/2576241/veliko-tarnovo-s-informatsionna-kampaniya-shte-bade-otbelyazan-svetovniyat-den-na-osteoporozata-v-park-ksilifor.html", "text": "С информационна кампания ще бъде отбелязан Световния ден на остеопорозата в парк „Ксилифор“ край Велико Търново. Това съобщи за  Радио „Фокус“ – Велико Търново  Анелия Козлева, гл. експерт в Регионалната здравна инспекция. Инициативата ще се проведе на 20 октомври, като част от третия последен маршрут от есенната кампания „Движи се и победи“. Участниците ще се предвиждат от село Присово, през село Малки Чифлик, до парк „Ксилифор”, където кампанията ще приключи със спортно-туристически празник. Предвидени са различни спортни събития и дисциплини, сред които катерене по висяща въжена стълба и изкуствена катерачна стена, „тролей“ над езерото, стрелба в цел, колокрос, плажен волейбол, бадминтон, блиц-турнир по шах, състезание „Лъвски скок“ за момчета и момичета. Победителите в отделните спортно-туристически дисциплини ще получат грамоти и награди, а за всички участници в спортно-туристическия празник организаторите са предвидили и награди, спечелени чрез томбола. \r\nПо повод Световния ден за борба с остеопорозата, който се отбелязва всяка година на 20 октомври, в  крайния точка на маршрута ще бъдат организирани тематични инициативи за повишаване на информираността и здравните знания на населението във връзка с профилактика на заболяването. \r\nЕсенната кампания „Движи се и победи“ се организира за осемнадесета поредна година от РЗИ – Велико Търново, Община Велико Търново, Туристическо дружество „Трапезица 1902″ и Младежки дом – Велико Търново, и преминава под егидата на председателя на Великотърновския общински съвет. \r\n„Движи се и победи“ стартира през есента на 2001 година в рамките на програма СИНДИ и оттогава досега са проведени 34 кампании, с общ брой участници 17 996 деца, ученици и възрастни хора, в това число и 393 семейства. Най-голяма активност е регистрирана при учениците на възраст до 14 години. \r\nНадежда КРЪСТЕВА", "date": "2018.10.09", "title": "Велико Търново: С информационна кампания ще бъде отбелязан Световният ден на остеопорозата в парк „Ксилифор“"}
{"url": "http://www.focus-news.net/news/2018/10/09/2576218/kmetat-na-sofiya-yordanka-fandakova-imam-seriozni-zabelezhki-po-otnoshenie-na-stroitelniya-nadzor-na-graf-ignatiev-veche-gi-sanktsionirah-sas-100-hilyadi-leva.html", "text": "Имам сериозни забележки по отношение на строителния надзор на \"Граф Игнатиев\", вече ги санкционирах със 100 хиляди лева. Това каза пред журналисти кметът на София Йорданка Фандъкова във връзка с критиките по отношение на ремонтите в столицата, предаде репортер на  Агенция „Фокус“.  „Много спекулации чух през последните дни. Разбира се гражданите имат правото да се интересуват и да дават своето мнение. То е важно за мен. Но спекулации от политически сили и техни привърженици не мога да приема, когато става въпрос за неверни твърдения“, заяви Фандъкова. „Затова по отношение на изпълнението, материалите и качеството на изпълнението вече възложих контрол на контрола. Понеже много се говори за ремонт на ремонта, когато всъщност ремонтът не е приключил, аз възложих контрол на контрола. Поканила съм компетентни представители на Университета по архитектура и геодезия. Те вече бяха на обекта, направиха първите огледи. Ще разчитам на тях както по отношение на допълнителни анализи на материалите в лабораторията на УАСГ, така също и по отношение на начина на изпълнение“, обясни тя. По думите на Фандъкова строителният надзор има много важни функции, които обаче са останали встрани от дебата. „Но аз имам сериозни бележки по отношение изпълнението на задачите на строителния надзор. Вече ги санкционирах със 100 хиляди лева. Това е първата и последна санкция, защото следващата стъпка е прекратяване на договора. Казала съм им какво очаквам от тях - специалисти, експерти, инженери, които да са непрекъснато на обектите. И в момента там има хора. Но аз искам предварително те, гледайки изпълнението, да връщат своевременно фирмата, ако не се справя добре“, посочи още столичният кмет", "date": "2018.10.09", "title": "Кметът на София Йорданка Фандъкова: Имам сериозни забележки по отношение на строителния надзор на \"Граф Игнатиев\", вече ги санкционирах със 100 хиляди лева"}
{"url": "http://www.focus-news.net/news/2018/10/09/2576242/d-r-emiliya-baeva-zam-kmet-na-dobrich-prodalzhava-kulturnata-programa-posvetena-na-130-godini-ot-rozhdenieto-na-poetesata-dora-gabe.html", "text": "Общината организира и тази седмица поредица от събития, посветени на 130 години от рождението на поетесата Дора Габе. Това съобщи зам.-кметът „Хуманитарни дейности“  д-р Емилия Баева, предаде кореспондентът на  Радио „Фокус” – Варна . На 10 октомври в 10.00 часа в Художествената галерия ще започне среща с поети от българския П.Е.Н.-център. Срещата ще премине под наслов „В очакване на слънцето“. Българският ПЕН-клуб (сега П.Е.Н.-център) е създаден през 1926 г. с председател проф. Иван Шишманов. Той обединява около 40 именити български писатели, сред които Елисавета Багряна, Дора Габе, Йордан Йовков, Николай Лилиев, Елин Пелин, Теодор Траянов, Николай Райнов и др. Председатели на Българския ПЕН-клуб са били проф. Александър Балабанов, Дора Габе, Лиляна Стефанова и др. Първият ПЕН-клуб е основан през 1921 г. в Лондон. Името идва от абревиатура на английски език – поет, есеист, романист (poet, essayist, novelist), а съкращението образува думата химикал на английски език – пен (pen). В срещата в Добрич ще участват Бойко Ламбовски, поет, публицист, преводач, председател на Българския П.Е.Н. – център, Георги Константинов, поет и почетен председател на Български П.Е.Н.-център, Деян Енев, поет, писател, есеист, член на УС на Български П.Е.Н.-център, и Хайри Хамдан, поет, писател, преводач, член на Български П.Е.Н. –център. Кулминацията на честванията е на 11 октомври от 18,30 часа в Огледална зала „Нели Божкова“, когато ще бъдат връчени Националната литературна награда „Дора Габе“ и отличието. Тази година носители са съответно поетесата Камелия Кондова и Драгни Драгнев. В същия ден от 11.00 часа в Бакарди клуб ще се състои литературно кафене – възстановка с участието на Красимир Демиров, Райна Стойчева и Илияна Иванова. Организатори на събитието са Община град Добрич и Регионален исторически музей.  \r\nЖулиета НИКОЛОВА", "date": "2018.10.09", "title": "Д-р Емилия Баева, зам.-кмет на Добрич: Продължава културната програма, посветена на 130 години от рождението на поетесата Дора Габе"}
{"url": "http://www.focus-news.net/news/2018/10/09/2576234/gen-konstantin-popov-nay-vazhnoto-za-edin-pilot-e-umenieto-da-gleda-v-perspektiva.html", "text": "Най-важното за един пилот е умението да гледа в перспектива. Това каза за дневния информационен блок на  Радио „Фокус“  ген. Константин Попов, председател на парламентарната Комисия по отбрана, по повод представянето на биографичната книга „Високо небе“. По думите му един летец никога не бива да се отчайва, когато е високо в небето, дори начертаният план да не може да бъде изпълнен. Ген. Попов каза още, че авиацията е начин на живот, определяйки професията „пилот“ като тежка, но много благодатна мисия. „В небето се изпитват всякакви чувства, особеността е, че в този дефицит от време всичко е компресирано и вероятно затова е толкова ярко. Да, има и страх, има и радост, има и усещане за свобода и всичко това е вложено в един миг и може да се промени за секунда. Важното е да можеш да си овладяваш чувствата. В края на краищата пилотът и изтребителят трябва да свършат важна работа – да защитят хората, които са под тях“, обясни ген. Константин Попов. По отношение на дискусията около закупуването на нови изтребители, той изрази надежда, че Българската армия ще получи възможно най-добрата бойна техника. „Тази бойна техника е инструментът, гарантиращ както сигурността на пилотите, така и  на цялата държава“, поясни генералът.", "date": "2018.10.09", "title": "Ген. Константин Попов: Най-важното за един пилот е умението да гледа в перспектива"}
{"url": "http://www.focus-news.net/news/2018/10/09/2576243/rumen-petkov-abv-ne-se-raboti-dostatachno-po-razvivaneto-na-poklonnicheskiya-i-alternativniya-turizam.html", "text": "Не се работи достатъчно по развиването на поклонническия и алтернативния туризъм. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Искам да ви информирам, че на 13 октомври, събота, във Варна организираме конференция за туризма, която има 3 панела. Много сме доволни от организацията, която ни дава възможност да поставим във фокуса на общественото внимание сектори за развитие на туризма, които за съжаление не стоят на вниманието на държавното ръководство и специално на МТ. Поклонническият туризъм – това е една голяма възможност, която от гледна точна на националния ни интерес, не се работи достатъчно и не се развива. И втората тема, алтернативният туризъм – това е тема, която съдържа огромно богатство от гледна точка на възможностите на нашата страна. Другият основен панел е свързан с историята и историческия туризъм. Тоест в края на един сезон да направим своята оценка, но и да направим заявка за необходимите държавни политики в този значим за икономиката ни сектор. Поканили сме представители на местните органи на самоуправление“, обясни той. \r\nЦветелин ДИМИТРОВ", "date": "2018.10.09", "title": "Румен Петков, АБВ: Не се работи достатъчно по развиването на поклонническия и алтернативния туризъм"}
{"url": "http://www.focus-news.net/news/2018/10/09/2576245/d-r-yanka-draganova-rzi-varna-sled-15-oktomvri-zapochva-ezhednevnoto-prosledyavane-na-zabolevaemostta-ot-grip-i-ostri-respiratorni-infektsii.html", "text": "След 15 октомври във Варна и областта започва традиционното ежедневно проследяване на заболеваемостта от грип и остри респираторни инфекции. Това каза за  Радио „Фокус” – Варна  д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). Тя припомни, че между 16 и 20 общопрактикуващи лекари ще бъдат включени в системата за сентинелно наблюдение и ще следят разпространението на остри респираторни и грипни заболявания във Варна и областта ежедневно. Сентинелните практики са предварително одобрени от Министерството на здравеопазването, като са избрани на база брой обслужвани пациенти, включително и по възрастови групи, които да представляват 10-процентова извадка от общото население в града и областта. Д-р Янка Драганова посочи, че на този етап заболеваемостта във Варна се движи в характерните за сезона граници и няма нещо, което да буди тревога. \r\nМарияна ВАЛЕНТИНОВА", "date": "2018.10.09", "title": "Д-р Янка Драганова, РЗИ – Варна: След 15 октомври започва ежедневното проследяване на заболеваемостта от грип и остри респираторни инфекции"}
{"url": "http://www.focus-news.net/news/2018/10/09/2576244/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи и на трите пункта на българо-гръцката граница. \r\nНели ГЕРГЬОВСКА", "date": "2018.10.09", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/09/2576236/ministar-boil-banov-pristigna-v-blagoevgrad-za-sreshta-s-kmeta-d-r-atanas-kambitov-i-predstaviteli-na-initsiativniya-komitet-za-zapazvane-na-razkopkite-kray-pokrovnik.html", "text": "Министърът на културата Боил Банов пристигна в Благоевград за среща с кмета д-р Атанас Камбитов и представители на инициативния комитет за запазване откритите разкопки по трасето на автомагистрала „Струма“ край Покровник, предаде репортер на  Радио „Фокус“ – Пирин . На срещата присъства още областният управител Бисер Михайлов. Очаква се след края ѝ да бъде даден брифинг пред медиите. \r\nЛивия НИНОВА", "date": "2018.10.09", "title": "Министър Боил Банов пристигна в Благоевград за среща с кмета д-р Атанас Камбитов и представители на инициативния комитет за запазване на разкопките край Покровник"}
{"url": "http://www.focus-news.net/news/2018/10/09/2576246/lyubomira-gancheva-abv-poveche-ot-vsyakoga-e-vreme-da-zapochne-razgovora-za-edna-spravedliva-danachna-sistema.html", "text": "Повече от всякога е време да започне разговора за една справедлива данъчна система. Това каза председателят на АБВ – Младежи за мандат 2017-2018 г. и зам.-председател на партията Любомира Ганчева по време на пресконференция в централата на партията, предаде репортер на  Агенция „Фокус“ . „На фона на четвъртото поредно увеличение на цените на газта и парното, на фона на факта, че България е държавата с най-голяма бедност в ЕС, на фона на факта, че навлизаме в един отоплителен сезон, в който за съжаление ще ни заливат новините за измръзнали хора по домовете си, на фона на това, че над 1.7 млн. българи официално по статистика са под линията на бедността, на фона на факта, че приемаме за нормално словосъчетанието „работещи-бедни“, мислим, че повече от всякога е време да започне разговора за една справедлива данъчна система. Повече от всякога България има нужда от битка – битка в името на тези 96% от населението, които си плащаме данъците в полза на 3-4% облагодетелствани от системата. Ние винаги сме били последователни в нашата политика за данъчна справедливост, защото държавата, която ограбва основната част от трудещите се не е нашата държава“, заяви тя. „Мерките, които предлагаме в навечерието на бюджет 2018 са на първо място – необлагаем данъчен минимум поне до размера на минималната работна заплата, комбиниран с намалено ДДС на група стоки като учебници, лекарства, български хранителни млечни продукти. По този начин през преките и косвените данъци ще се възстанови баланса в системата. България е единствената държава в ЕС, в която няма тези 2 механизма през данъчната система. Приветстваме дискусията и предложението за увеличаването на максималния осигурителен праг. Считаме, че е правилна, но закъсняла стъпка“, допълни още тя. „Нека да не забравяме, че само до преди 15 години максималният осигурителен праг е бил до размера 10 пъти на минималната работна заплата. За последните 11 години той е увеличаван само 3 пъти, а през последните 4 години не е увеличаван. Това показва, че тези 3-4%, с които започнахме стават все по-богати, а масата българи стават все по-бедни. Ние от АБВ стартираме серия от дискусии в подкрепа на тези предложения. Ще изпратим нашето виждане и до бюджетната комисия. Ще организираме срещи с работодателските организации и синдикати“, обясни още зам.-председателят на АБВ.  \r\nЦветелин ДИМИТРОВ", "date": "2018.10.09", "title": "Любомира Ганчева, АБВ: Повече от всякога е време да започне разговора за една справедлива данъчна система"}
{"url": "http://www.focus-news.net/news/2018/10/09/2576248/blagoevgrad-zapochna-proverka-na-sastoyanieto-na-vsichki-shahti-reshetki-i-ulichni-ottotsi-v-obshtina-petrich.html", "text": "Започна проверка на състоянието на всички шахти, решетки и улични оттоци в община Петрич. Това каза за  Радио „Фокус“ - Пирин  Минка Салагьорова, зам.-кмет на Община Петрич. По думите ѝ там където бъдат установени затлачвания и наноси, ще се предприеме почистване за възстановяване на проводимостта им. Според нея в момента всички работят усилено, за да може община Петрич да бъде подготвена за зимния сезон. Салагьорова уточни, че всъщност това са и част от превантивните мерки, които е предприела Общината преди началото на зимния сезон. Тя посочи, че проверките са разпоредени със Заповед от кмета Димитър Бръчков. „Смятам, че не трябва да казваме, че няма много сняг в нашия район, а по принцип ние трябва да бъдем подготвени. Вече има определена организация, така че смятам, че опитът от предишните години ще ни помогне“, каза още Минка Салагьорова. \r\nНатали СТЕФАНОВА", "date": "2018.10.09", "title": "Благоевград: Започна проверка на състоянието на всички шахти, решетки и улични оттоци в община Петрич"}
{"url": "http://www.focus-news.net/news/2018/10/09/2576250/aktsenti-v-predavaneto-chasat-na-karlovo-po-radio-fokus-plovdiv.html", "text": "Нови детски и спортни площадки са открити в детски градини и училища на територията на община Карлово. На официална церемония бе отчетено приключването на реализацията на проекта „Мерки за повишаване качеството на средата на обучение в общински училища и детски градини, финансиран от Оперативна програма „Региони в растеж 2014-2020 г.“, съфинансирана от Европейския съюз чрез Европейския фонд за регионално развитие. Реализирането на проекта допринесе за подобряване, обновяване и модернизиране на образователната инфраструктура в община Карлово в съответствие с бъдещите потребности на ползвателите. Повече за реализацията на този проект в предаването „Часът на Карлово” на Радио „Фокус” Пловдив ще ни разкаже Данка Люртова, зам.-кмет на общината. \r\nСъщо в днешното предаване ще ви чуем още веднъж за дарителската дейност на Евлоги Георгиев, който е роден на 3 октомври 1819 в Карлово. Какво завеща той на родното Карлово, на страната ни и на Балканите, ще ни разкаже Мария Деянова, директор на Историческия музей в Карлово. \r\nВ предаването ни ще чуем още какви са резултатите от Националния конкурс „Свобода или смърт юнашка“, провел се в града на Христо Ботев – Калофер, по повод 170 години от рождението му. В конкурса се включиха над 150 ученици от цяла България, разпределени в две възрастови групи. По темата ще чуем Маргарита Сангурова, главен специалист в дирекция „Хуманитарни и социални дейности“ на Община Карлово. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.10.09", "title": "Акценти в предаването „Часът на Карлово” по Радио „Фокус”- Пловдив"}
{"url": "http://www.focus-news.net/news/2018/10/09/2576251/dots-hristo-mihaylov-abv-shte-nastoyavame-za-vazstanovyavaneto-i-izvezhdaneto-na-natsionalnata-veterinarno-meditsinska-sluzhba-ot-babh.html", "text": "Ще настояваме за възстановяването и извеждането на Националната ветеринарно-медицинска служба от БАБХ. Това каза заместник-председателят на АБВ доц. Христо Михайлов по време на пресконференция в централата на партията, предаде репортер на  Агенция „Фокус“ . „По отношение на материалната и диагностичната база, БАБХ не разполага с потенциал. Ние днес имаме една лаборатория, в която се анализират хиляди проби от диви свине, които се ловуват законно. Само за първата седмица тя е задръстена от събран материал. Само в първите 10 дни на октомври практически сме запушени откъм възможности да работим. Няма диагностично-информационни центрове, няма връзка и координация между БАБХ и Центъра за оценка на риска по хранителната верига\", допълни той. „С две думи – ние предложихме и настояваме за среща с министър Порожаниов, на която ще настояваме за възстановяване и извеждане извън административния обхват на БАБХ на Национална ветеринарно-медицинска служба. Тази структура е размита, свита и лишена от кадри. Това е структура, която имаше своите регионални поделения в страната. Днес в Общините, по граничните райони нямаме ветеринарни специалисти в общинския сектор. Нищо добро не ни очаква“, обясни той. „С две думи от създаването на БАБХ в първото правителство на ГЕРБ, оценката ни е, че това е пълен провал. Настояваме за възстановяване на престижа на ветеринарния лекар, на неговия капацитет и потенциал и най-вече за извеждането му на самостоятелен независим орган от БАБХ“, каза още доц. Михайлов.  \r\n\"Категорично настояваме за оставката на директор на БАБХ г-н Дамян Илиев\", каза още той. „През есента идва време за равносметката по отношение на действията и бездействията на БАБХ, структура на МЗХГ. Последователни сме в политическите оценки и становища, че БАБХ се провали с гръм и трясък в своята позорна и вулгарна политика спрямо развитието на българското животновъдство. 2 месеца БАБХ мълча и не каза дали има, в кои райони е разпространена и какви мерки взима във връзка с чумата по дребните преживни животни“, заяви той.", "date": "2018.10.09", "title": "Доц. Христо Михайлов, АБВ: Ще настояваме за възстановяването и извеждането на Националната ветеринарно-медицинска служба от БАБХ"}
{"url": "http://www.focus-news.net/news/2018/10/09/2576247/milka-hristova-bsp-sofiya-tezi-koito-tryabva-da-reshat-vaprosa-s-izgrazhdaneto-na-instalatsiya-za-gorene-na-rdf-otpadatsi-v-sofiya-sa-grazhdanite-na-grada.html", "text": "Тези, които трябва да решат въпроса с изграждането на инсталация за горене на RDF отпадъци в София, са гражданите на града. Това каза зам.-председателят на групата на БСП в Столичния общински съвет Милка Христова по време на брифинг, по повод внесения от общинските съветници от БСП, Глас народен, „Зелените“, Симеон Славчев, Нормална държава и ДСБ Доклад за искане на местен референдум във връзка с изграждането на инсталация за горене на RDF отпадъци в София, предаде репортер на  Агенция „Фокус“ . Според Христова през 2013 г. също е имало искане за провеждане на референдум на територията на Столична община за концесиите със Софийска вода. „Такъв референдум не беше допуснат, надявам се сега да дадем добър пример. Да чуем хората, техните желания и да не се страхуваме от отговора, който ще получим“, каза тя. По думите й до голяма степен това запитване ще отчете желанията на гражданите. „Трябва да се има предвид, че тези 160 млн. евро, чийто бенефициент е Столична община, ще се изплащат от  Столична „Топлофикация“. При наличието на огромните задължения, които тя има към момента, близо 800 млн. лв. веднага би следвало да си зададем въпроса, как тогава това полуфалирало общинско дружество ще изплаща и тази огромна сума“, каза тя. Според нея преди да се вземе решение за построяване на инсталацията, трябва да се зададат въпроси от рода на това ще промени ли цената на топлинната енергия и евентуално няма ли да се повишат таксите за смет. „Ние не чухме никакви убедителни разчети в тази посока. Поради което са и нашите въпроси в местния референдум са и в тази посока. Следвали да се тегли такъв заем и да го изплаща общинското дружество“, изтъка тя. Милка Христова смята, че ако не се направят добри финансови разчети, сметката ще се наложи да я платим всички ние. \r\nДаяна ДЮЛГЕРОВА", "date": "2018.10.09", "title": "Милка Христова, БСП-София: Тези, които трябва да решат въпроса с изграждането на инсталация за горене на RDF отпадъци в София, са гражданите на града"}
{"url": "http://www.focus-news.net/news/2018/10/09/2576239/trima-prokurori-ot-varhovnata-prokuratura-patuvat-kam-ruse-za-okazvane-na-pomosht-pri-razsledvaneto-na-ubiystvoto-na-viktoriya-marinova.html", "text": "Главният прокурор Сотир Цацаров е командировал трима прокурори от Върховната касационна прокуратура в Русе  за оказване на помощ при разследването на убийството на журналистката Виктория Маринова, научи  Агенция „Фокус“ . \r\nПо непотвърдена информация е възможно да има задържан за престъплението. Очаква се по-късно през деня разследващите да дадат информация.", "date": "2018.10.09", "title": "Трима прокурори от Върховната прокуратура пътуват към Русе  за оказване на помощ при разследването на убийството на Виктория Маринова"}
{"url": "http://www.focus-news.net/news/2018/10/09/2576255/rumen-petkov-abv-evtanaziranite-zhivotni-v-strandzhansko-sa-izbiti-s-nezakonna-zapoved-na-direktora-na-babh-d-r-damyan-iliev.html", "text": "Евтаназираните животни в Странджанско са избити с незаконна заповед на директора на БАБХ д-р Дамян Илиев. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Повече от 4200 глави са избити само за 1 месец в Странджа. До ден днешен никой не пое отговорност и никой не обясни имаме ли огнища на зараза в България. Второ – те са избити на базата на абсолютно незаконна заповед на г-н Дамян Илиев. По принцип нашата нормативна уредба е такава, че трябва да има специална комисия, която да се председателства от вицепремиер, тази комисия да вземе решение на база на аргументи предоставени от БАБХ и на тази база да се предприемат действия по евтаназиране на животни. В случая е грубо нарушен закона и главния прокурор трябва да предприеме мерки. Този човек Дамян Илиев си позволи да избие 4200 животни. Сега имаме села, които са пред обезлюдяване“, допълни той.", "date": "2018.10.09", "title": "Румен Петков, АБВ: Евтаназираните животни в Странджанско са избити с незаконна заповед на директора на БАБХ д-р Дамян Илиев"}
{"url": "http://www.focus-news.net/news/2018/10/09/2576249/korneliya-ninova-bsp-sas-sdruzhenieto-na-obshtinskite-bolnitsi-sme-edinodushni-che-sastoyanieto-na-zdraveopazvaneto-e-katastrofalno-i-che-reformata-na-gerb-shte-natovari-nay-bednite.html", "text": "Със сдружението на общинските болници сме единодушни, че сегашното състояние на здравеопазването е катастрофално и че реформата на ГЕРБ ще натовари най-бедните. Това каза лидерът на БСП Корнелия Нинова по време на пресконференция след срещата с представители на Националното сдружение на общинските болници, предаде репортер на  Агенция „Фокус“.   Нинова поясни, че разговорите с Националното сдружение на общинските болници продължава и в момента.  „Предложената от ГЕРБ реформа не представлява реформа в здравеопазването и здравния модел, а промяна на финансирането и по-скоро търсене на източници за дофинансиране. Смятаме, че това ще натовари най-бедните хора, хората в затруднено положение, които и сега имат трудно достъп до здравеопазване“, каза още Нинова. Лидерът на БСП поясни, че на срещата са получили аргументи за вота на недоверие, които ще ползват. „Представихме и нашите предложения за реформа. По някои от тях срещаме пълно разбиране, някои са дискусионни“, каза още Нинова.  \r\nДеница КИТАНОВА", "date": "2018.10.09", "title": "Корнелия Нинова, БСП: Със сдружението на общинските болници сме единодушни, че състоянието на здравеопазването е катастрофално и че реформата на ГЕРБ ще натовари най-бедните"}
{"url": "http://www.focus-news.net/news/2018/10/09/2576258/dobrich-s-izlozhba-priklyuchva-devetoto-izdanie-na-foruma-bezgranitsi-v-darzhavniya-kulturen-institut-dvoretsa.html", "text": "С изложба приключва деветото издание на форума „БезГраници“ в Държавния културен институт – Културен център (ДКИ-КЦ) „Двореца“ в Балчик, предаде кореспондент на  Радио „Фокус” – Варна . Изложбата ще бъде открита на 10 октомври в 17.30 часа в Каменна зала в Архитектурно-парковия комплекс край морето. Това съобщи на пресконференция Николай Русев, арт директор. Същата изложба е представена паралелно до днес в Културния дом на румънския град Мангалия. Всички творби след изложбата ще останат като дарение за фонда на ДКИ-КЦ „Двореца“.  \r\n„БезГраници“ започва своето съществуване като конференция за културна политика и арт мениджмънт, включвайки водещи световни фестивални организатори, специалисти, мениджъри и артисти. Между участниците тази година се открояват имена на известни творци като Силвия Албуйшек от Аржентина, Гюлай Юксел от Турция, Иняки Вилануева от Навара-Испания, Андрей Королчук от Русия, Хуан Мануел Фернандез Куичан от Еквадор и др. Следващото голямо издание се планира за септември 2019, когато се очакват 80 участника от цял свят за 10-ото юбилейно издание. Музикалната концертна програма за следващата година ще бъде изненада за публиката на форума. Принципът, на който работи „БезГраници“, е определен в чужбина с термина “first passes next”, което в превод означава „първият подава на следващия“, каза Ясен Казанджиев, координатор на арт форума.  \r\nУтвърдени имена в световната култура участват в него и впоследствие се създава една устойчива във времето база на сътрудничество и колаборация. Всяка година участниците са нови. „БезГраници“ е всъщност инкубатор за случване на събития, не е просто еднократно събитие и после хората забравят за него, в никакъв случай“, каза Ясен Казанджиев. Следващата година ще бъде обърнато внимание на уникалните местни езици в света в културен план и това ще бъде акцент в следващото издание на „БезГраници“, съобщи Ясен Казанджиев.  \r\nЖулиета НИКОЛОВА", "date": "2018.10.09", "title": "Добрич: С изложба приключва деветото издание на форума „БезГраници“ в Държавния културен институт „Двореца“"}
{"url": "http://www.focus-news.net/news/2018/10/09/2576256/st-komisar-elian-stamboliyski-odmvr-kyustendil-nadyavam-se-che-novite-sluzhebni-avtomobili-shte-dovedat-do-poveche-razkriti-prestapleniya-i-do-po-golyama-barzina.html", "text": "Надявам се, че новите служебни автомобили ще доведат до повече разкрити престъпления и до по-голяма бързина. Това каза старши комисар Елиан Стамболийски, директор на ОДМВР – Кюстендил, при връчване на ключовете на нови 17 служебни автомобила с висока проходимост, предаде репортер на  Радио „Фокус” – Кюстендил . „Едва ли има по-подходящ момент от този с настъпването на зимата. Надявам се бързината на действията да удовлетворят гражданите, да имаме повече разкрити престъпления и обществото да бъде доволно. Не на последно място ще бъдат подобрени и битовите условия на служителите”, каза Елиан Стамболийски. Новите автомобили ще се ползват приоритетно за патрулно-постова дейност и териториално обслужване на населението, като 6 от тях се предоставят на Районно управление на МВР – Дупница, по един от новите автомобили получават управленията в Рила и Бобов дол, останалите  са за Кюстендил. \r\nВенцеслав ИЛЧЕВ", "date": "2018.10.09", "title": "Ст. комисар Елиан Стамболийски, ОДМВР – Кюстендил: Надявам се, че новите служебни автомобили ще доведат до повече разкрити престъпления и до по-голяма бързина"}
{"url": "http://www.focus-news.net/news/2018/10/09/2576257/sport-yuventus-ne-misli-da-vrashta-pogba-ot-manchestar-yunayted.html", "text": "Спортният директор на италианския гранд Ювентус обяви, че клубът няма никакво намерение да си връща Пол Погба от Манчестър Юнайтед. Той посочи, че в Торино уважават чернокожия французин, но дори не мислят за връщането му в Италия и това не е в плановете им. Спекулациите по въпроса се появиха, след като световният шампион от тази година се скара със своя треньор Жоза Моуриньо.", "date": "2018.10.09", "title": "Спорт: Ювентус не мисли да връща Погба от Манчестър Юнайтед"}
{"url": "http://www.focus-news.net/news/2018/10/09/2576260/rumen-petkov-abv-v-predstoyashtata-kampaniya-za-izbori-za-evroparlament-shte-ochertaem-nashata-viziya-za-neadekvatnata-politika-na-evropeyskite-organi-v-zemedelieto.html", "text": "В рамките на предстоящата кампания за избори за Европарламент, ние ще очертаем нашата визия за неадекватната политика на Европейската Комисия и европейските органи в земеделието. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Не можем при едни и същи условия да сме и ние, и Финландия. Тази уравниловка, която прилага Европейската комисия и Европарламента преминава мащабите на ЕС, на СССР и на Варшавския договор. Трябва да се преборим за българския национален интерес и да го защитим.  Европейска България трябва да нарича нещата с истинските им имена“, обясни той.  \r\n„Г-жа Ганчева каза нашето виждане за развитието на данъчната политика. Айнщайн е казал, че най-трудно в света се обяснява подоходния данък. Не е имал предвид само Корнелия Нинова, разбира се, но с тази спекула в общественото пространство по време на избори да се борим за налагане на подоходен данък и за преосмисляне на политиката на ДДС, а след това всички в купом да си мълчим, не е нормално“, каза председателят на АБВ.", "date": "2018.10.09", "title": "Румен Петков, АБВ: В предстоящата кампания за избори за Европарламент, ще очертаем нашата визия за неадекватната политика на европейските органи в земеделието"}
{"url": "http://www.focus-news.net/news/2018/10/09/2576261/sds-namereniyata-za-ryazko-povishavane-na-maksimalniya-osiguritelen-dohod-ot-2-600-na-3-000-lv-sa-nedalnovidni-i-nenavremenni.html", "text": "Намеренията за рязко повишаване на максималния осигурителен доход от 2 600 на 3 000 лв. са недалновидни и ненавременни. Това се посочва в позиция на СДС, съобщиха от пресцентъра на  партията . В позицията на СДС се посочва още:  \r\n„Като дясна партия, СДС винаги е отстоявала принципите на пазарната икономика и ще ги отстоява и занапред. СДС защитаваше, защитава и ще защитава малкия, среден и едър бизнес, който спазва законите и не е в сенчестата икономика. Затова напълно подкрепяме недоволството на работодателите от решенията за промени в осигуровките на „тристранния съвет“, който на практика е заседавал без третата и най-важна страна -  национално представителните работодателски организации. СДС смята, че намеренията за рязко повишаване на максималния осигурителен доход от 2 600 на 3 000 лв. са недалновидни и ненавременни\". \r\nСпоред СДС България от няколко години бележи ръст на БВП и реализира бюджетен излишък, който към настоящия момент възлиза на 2.7 млрд. лв.  „Вярно е, че към края на годината той се стопява до няколко стотици милиона лева, защото се покриват „много належащи нужди“, и то без санкцията на парламента. \r\nУправляващите очевидно не желаят да следват практиката на развитите пазарни икономики - когато има ръст да се намаляват данъците и подоходното облагане, а не да се увеличават\", посочват от партията. \r\nСпоред тях скокът, който се предвижда в максималния осигурителен доход, е много голям.  „Той ще засегне квалифицираните, добре платени специалисти и ще спре тези от тях, които живеят и работят в чужбина, да се върнат в България, дори и да са имали такива намерения. Тази управленска недалновидност ще засили още повече и изтичането на квалифицирана работна ръка към богатите европейски държави. \r\nКолкото до популистките изявления, че на който работодател  не му харесва, да се изнася, това вече е факт, защото освен, че имаме срив в инвестициите, е налице и напускане на инвеститори\", се посочва в позицията на партията. \r\nСДС не споделя твърденията, че за всичко са виновни работодателите и затова подкрепя справедливото им недоволство, застава на тяхна страната и определя намеренията на управляващите като пореден удар върху работодателите, избрали да инвестират и плащат данъци и осигуровки в нашата държава.", "date": "2018.10.09", "title": "СДС: Намеренията за рязко повишаване на максималния осигурителен доход от 2 600 на 3 000 лв. са недалновидни и ненавременни"}
{"url": "http://www.focus-news.net/news/2018/10/09/2576263/yambol-obshtinata-se-vklyuchi-vav-vtoriya-detski-konkurs-za-risunka-pod-nadslov-moyata-eden-destinatsiya-v-balgariya.html", "text": "Общината е сред 17-те ЕДЕН дестинации от България, чиито забележителности и атракции могат да бъдат тема на рисунките на деца на възраст от 7 до 14 години за участие в обявения от Министерството на туризма конкурс за рисунка под надслов „Моята ЕДЕН дестинация в България“. Това съобщиха от пресцентъра на  Община Ямбол . \r\nИнициативата е по повод Световния ден на туризма и с оглед изпълнението на  проект „Комуникационна кампания за популяризиране на дестинациите ЕДЕН в България – III издание, финансиран по програма COSME 2014 - 2020 г. на ЕС, изпълняван от Министерството на туризма. \r\nТемите на ученическите рисунки задължително трябва да са свързани с една от българските ЕДЕН дестинации – Ямбол, Драгоман, Ардино, Чавдар, Мездра, Силистра, Луковит, Сандански, Кюстендил, Белоградчик, Белица, Сапарева баня, Каварна, Враца, Странджа, Казанлък и Кърджали. Творбите следва да представят гледната точка на авторите към забележителностите и атракциите, намиращи се на територията на избраната от тях ЕДЕН дестинация (природни, културни, исторически обекти, обичаи, бит, събития, фестивали и др.). \r\nРисунки на участниците се приемат до 27 ноември 2018 г. включително на адреса на Министерство на туризма в гр. София, ул. „Съборна“ 1. Резултатите ще бъдат обявени до 31 декември 2018 г.", "date": "2018.10.09", "title": "Ямбол: Общината се включи във втория детски конкурс за рисунка под надслов „Моята ЕДЕН дестинация в България“"}
{"url": "http://www.focus-news.net/news/2018/10/09/2576264/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще чуете какво успяха да свършат през лятото някои от кметовете на населени места. Ще разговаряме с кмета на село Баня Стоян Ножделов за състоянието на екопътеките и лесопарка в селото и за поддържането и интересната история на Талпената къща. От кмета на село Бъта Георги Александров ще чуем какви ремонти на обществени сгради предстоят. Във втората част на предаването ще ви поканим на третото издание на Националния фестивал на старата градска и шлагерна песен „Нежни спомени“, което ще се проведе на 13 октомври. Повече за регламента за участие и предвидените награди ще чуете от Ирина Пелтекова, секретар на читалище „Виделина“ в Панагюрище. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.09", "title": "Акценти в предаването „Панагюрище – столица на свободата“ на Радио „Фокус“ – Пазарджик"}
{"url": "http://www.focus-news.net/news/2018/10/09/2576254/korneliya-ninova-bsp-mnozinstvoto-izcherpa-parlamenta-kato-nachin-za-vodene-na-istinski-debati-i-tova-e-edna-ot-prichinite-da-vodim-izvanparlamentarni-konsultatsii.html", "text": "Мнозинството изчерпа парламента като начин за водене на истински дебати и това е една от причините да водим извънпарламентарни консултации. Това каза лидерът на БСП Корнелия Нинова по време на пресконференция след срещата с представители на Националното сдружение на общинските болници, предаде репортер на  Агенция „Фокус“.   „Обърнахме се към хората, с които можем да го направим и от които очакваме много по-голяма подкрепа“, заяви още Нинова.  \r\nПо думите й, когато се внасят вотове на недоверие обикновено се правят математически изчисления. „Вотът на недоверие е демократична, парламентарна форма за провеждане на дебат по някакъв проблем в обществото. В случая сме избрали здравеопазването. За пръв път избрахме различен подход този път. Винаги го внасяме в парламента и започваме разговори с другите парламентарни партии. Сега подходихме по различен начин. Правим извънпарламентарни консултации с всички онези, които ще бъдат засегнати от реформата на ГЕРБ, от нашето предложение по реформа“, каза Нинова и заяви, че това на първо място са лекари, болници и т.н. „Търсим подкрепата на гилдиите, на пациентите, на обществото, на общественото мнение, за разлика от досега, когато сме търсили подкрепата на гласове от други парламентарни партии“, каза Нинова. По думите й днешната среща  й дава основание да смята, че този подход е правилен. На въпрос кога ще бъде внесен вотът на недоверие, Нинова отново потвърди: „Ако всички срещи вървят така, както са уговорени и планирани, а последната е в понеделник сутринта с БЛС, веднага след това понеделник след обяд го внасяме“.  \r\nДеница КИТАНОВА", "date": "2018.10.09", "title": "Корнелия Нинова, БСП: Мнозинството изчерпа парламента като начин за водене на истински дебати и това е една от причините да водим извънпарламентарни консултации"}
{"url": "http://www.focus-news.net/news/2018/10/09/2576266/plovdiv-motorist-e-postradal-pri-katastrofa-na-bul-vasil-aprilov.html", "text": "Моторист е пострадал при катастрофа в Пловдив, съобщи  слушател  на Радио „Фокус“ - Пловдив , очевидец на пътнотранспортното произшествие. Пътният инцидент е станал преди минути на бул. „Васил Априлов“ в района на Второ РУ между такси и мотор. Според очевидеца шофьорът на таксито е отнел предимството на мотора. На място има полицейски патрул и линейка. Мотористът е с охлузвания. \r\nМария РУСЕВА", "date": "2018.10.09", "title": "Пловдив: Моторист е пострадал при катастрофа на бул. „Васил Априлов“"}
{"url": "http://www.focus-news.net/news/2018/10/09/2576262/kyustendil-oblastna-direktsiya-na-mvr-poluchi-17-novi-avtomobila-za-sluzhebno-polzvane.html", "text": "Областна дирекция на МВР – Кюстендил получи 17 нови автомобила за служебно ползване, предаде репортер на  Радио „Фокус” – Кюстендил . Новите автомобили са оборудвани с комуникационен терминал ТЕТРА, система за автоматична идентификация на регистрационните номера на моторните превозни средства, таблетно устройство, светлинно-звукова система, конуси и  разтегателни бариери. Автомобилите са доставени за МВР в изпълнение на проект по Фонд „Вътрешна сигурност“ на Европейския съюз „Подкрепа за справянето с миграционния натиск по българските външни граници“. Автомобилите имат камери, които засичат регистрационните номера, в реално време осъществяват връзка с националния контактен център, чрез който се проследява дали съответните моторни превозни средства не са обявени за издирване. Има специално монтирани прожектори за наблюдение, които се командват от служителите в патрулния автомобил. Създадена е възможност за проверка на лица в реално време. Поставено е оборудване за обезопасяване на произшествие и за възпрепятстване на движението при пътен инцидент. \r\nВенцеслав ИЛЧЕВ", "date": "2018.10.09", "title": "Кюстендил: Областна дирекция на МВР получи 17 нови автомобила за служебно ползване"}
{"url": "http://www.focus-news.net/news/2018/10/09/2576252/veliko-tarnovo-nad-40-studenti-ot-velikotarnovskiya-universitet-uchastvaha-v-bdenie-v-pamet-na-zhurnalistkata-viktoriya-marinova.html", "text": "Над 40 студенти  от Великотърновския университет „Св. св. Кирил и Методий“ участваха в бдение в памет на журналистката Виктория Маринова, която беше убита в Русе. Младите хора от специалностите „Връзки с обществеността“ и „Журналистика“ се събраха пред Аулата на учебното заведение и със свещ в ръка изразиха своята съпричастност към трагедията, която разтърси цяла България, предаде репортер на  Радио „Фокус“ – Велико Търново . Поклонението е организирано в социалните мрежи, които бяха залети с вълна от остри реакции срещу зверското престъпление, за което в момента тече разследване. \r\nНа бдението присъства и ректорът на университета проф. Христо Бонджолов, който коментира, че подкрепя своите студенти и одобрява тяхната инициатива. \r\n„Това е израз на заявена гражданска позиция, адмирирам тяхната спонтанна реакция. Такива неща не бива да се случват не само с журналисти, а с всеки един човек и когато всички се противопоставим в подобна ситуация,  вярвам, че ще настъпи промяна“, каза още проф. Бонджолов. \r\nСтудентите бяха организирали и символичен първормънс, с който изразиха своята позиция за случващото се в страната със свободата на словото. Своя протест срещу кървавото престъпление те заявиха и с плакат с надпис „Проблеми се решават с думи, не с кръв!“. \r\nТялото на 30-годишната жена беше открито на 6 октомври на алея край Дунав. Тя е била убита по особено жесток начин, като преди това е била изнасилена. \r\nИздирването на убиеца продължава, разследващите съобщиха, че работят по няколко версии. \r\nМария НЕДЕВА", "date": "2018.10.09", "title": "Велико Търново: Над 40 студенти от Великотърновския университет участваха в бдение в памет на журналистката Виктория Маринова"}
{"url": "http://www.focus-news.net/news/2018/10/09/2576268/burgas-v-obshtina-pomorie-shte-se-provede-initsiativata-den-na-otvorenite-vrati.html", "text": "В Община Поморие отново ще се проведе инициативата „Ден на отворените врати”. Това съобщиха от пресцентъра на  Общината . Водени от желанието да създадат нова традиция в историята на местното самоуправление, преди 18 години делегатите от Националното сдружение на общините в България вземат решение на 12 октомври да се отбелязва Денят на българската община. \r\nОще през 2012 г. кметът на Община Поморие Иван Алексиев поде инициатива, целяща да заинтригува дори най-малките и да провокира активното им участие в това, което се случва на родното им място. Инициативата се казва „Ден на отворените врати” и дава възможност на деца от различни училища в общината да разберат как функционира общинската администрация, да се включат в работния процес и да поемат за кратко отговорностите на служителите. \r\nВече седем години превърналият се в традиция ден бива очакван с голямо нетърпение от всички, а най-вече от децата. Този път на гости в Общината ще бъдат учениците от  ОУ „Св. Паисий Хилендарски” - Каблешково. Предстои те да проведат вътрешни демократични избори, за да определят кмет и екип, които на 12 октомври 2018 г. ще поемат общинското ръководство за един ден.", "date": "2018.10.09", "title": "Бургас: В Община Поморие ще се проведе инициативата „Ден на отворените врати”"}
{"url": "http://www.focus-news.net/news/2018/10/09/2576270/varna-okrazhnata-prokuratura-predade-na-sad-mazh-za-grabezh-na-zlaten-lanets-ot-turist-na-zlatni-pyasatsi.html", "text": "31-годишният Муйдин Х. е предаден на съд с обвинителен акт на Окръжната прокуратура във Варна за грабеж на златен ланец, представляващ опасен рецидив. Това съобщиха от пресцентъра на  Апелативна прокуратура - Варна . На 7 май тази година около полунощ подсъдимият се запознал с руски турист в курорта Златни пясъци. Между двамата започнал разговор. Григорий Д. купил две бири и почерпил събеседника си. По настояване на подсъдимия двамата отишли до магазин за хранителни стоки в комплекса, близо до хотел „Хавана“. Там руският турист попаднал в компанията на непознати, за които Муйдин обяснил, че са негови колеги. 31-годишният мъж забелязал златния ланец на врата на руския турист. Когато Григорий тръгнал към хотела си, където бил отседнал като организиран турист, Муйдин решил да го придружи. На неосветено място той ударил с юмрук пострадалия. Туристът паднал на земята, а нападателят му бързо свалил златния ланец и побягнал. \r\nНа следващия ден ланецът бил предаден в заложна къща. След като данните на подсъдимия били сверени, служителят съставил заложен билет на Муйдин, като вписал имената, адреса и ЕГН-то му. Проведените оперативно-издирвателни дейности установили извършителя на грабежа. В заложната къща доброволно предали ограбения златен ланец с тегло 5 грама и стойност над 300 лева, който бил върнат на пострадалия руски турист. \r\nПодсъдимият Муйдин е осъждан многократно. Последната му присъда влязла в сила в средата на 2011 год. и обуславя квалификацията на грабежа, представляващ опасен рецидив. Присъдата му била постановена от Варненския окръжен съд, като 31-годишният мъж е бил осъден на лишаване от свобода за повече от 1 година ефективно.  \r\nМуйдин Х. е бил задържан под стража с определение на Варненския окръжен съд на 11 май тази година. В момента е приведен във варненския затвор.", "date": "2018.10.09", "title": "Варна: Окръжната прокуратура предаде на съд мъж за грабеж на златен ланец от турист на Златни пясъци"}
{"url": "http://www.focus-news.net/news/2018/10/09/2576253/nova-makedoniya-makedoniya-evropa-predlaga-razreshavane-na-situatsiyata-v-makedoniya-po-balkanski-nachin.html", "text": "Статия на Ясминка Павловска за  , представена без редакторска намеса. \r\nВ течение на изминалите десет дни от провеждането на консултативния референдум, на който не бе постигната предвидената от закона избирателна активност (излязоха само 36,9% от нужните 50% плюс един), поддръжниците на спогодбата от Мала Преспа от чужбина мощно предложиха на премиера да не отива на предсрочни избори и да се насочи към осигуряване на мнозинство от две трети в парламента за прокарване на конституционните промени. Такава препоръка особено директно направи еврокомисарят по разширяването Йоханес Хан, който посочи някакво балканско решение на новопоявилата се ситуация. С оглед на факта, че в миналото Балканите често са били арена на сблъсъци и подялби от различен вид, поради което и се наричат буре с барут, това негово изявление прозвуча като призив за завръщане именно към това неспокойно минало. \r\n„Новите избори ще бъдат само удължаване на пътя към започване на преговори за влизане на Македония в ЕС, което е планирано за лятото на следващата година“, смята Хан. \r\nПо-нататък той не се въздържа и от менторство за начина, по който трябва да се постигне нужното мнозинство от 80 депутати, които да подкрепят конституционните промени в македонския парламент. \r\n„Трябват осем или девет гласа от опозицията и това трябва да се направи. Всички казват, че искат да членуват в ЕС и НАТО, включително опозицията и тогава просто трябва да платите цената на това решение. Става въпрос за решение, което е в интерес на страната, а не на партиите и политиците. И в такъв случай, как могат да бъдат осигурени гласовете? Вярвам в комбинация между балканското и рационалното“, подчерта евробюрократът Йоханес Хан. \r\nИскането на решение на македонската постерефендумска политическа криза в дуализма на принципите „балканско“ и „рационално“, оставя впечателние, че Хан оставя място за използване на методи и средства, които очевидно са в противоречие с принципите и практиките на „европейската демокрация“. Независимо, че няма точна дефиниция за термина „балкански начин“, обикновено всички го разбират като начин за постигане на целта чрез заобикаляне на правилата на играта, в което не е изключено и използване на незаконни и насилствени методи. Точно затова препоръката на Хан за преодоляване на политическата криза в Македония предизвиква, най-меко казано, учудване, с оглед на постоянните позовавания от ЕС и НАТО  на нуждата от реформиране точно на този балкански принцип на функциониране на обществото, за да може страната да получи шанса да преговаря за влизане в техния клуб. \r\nВлизайки в противоречие със собстените си думи, комисарят Хан „невнимателно“ подкопава европейските демократични принципи, за които казва, че Македония „сама трябва да плати цената“. \r\n„Нова Македония“ не получи от Европейската Комисия (в Брюксел и Скопие) отговор на въпроса, изпратен до говорителя на ЕС Мая Кочиянчич за по-прецизно дефиниране на израза „балканско решение“ в изявлението на евробюрократа Хан. Но тези негови думи останаха за тълкуване от врящата македонска политическа среда. Македонските политически анализатори смятат, че изявлението на Хан е напълно неадекватно и непонятно. \r\n„Със самият контекст, в който понятието „балканско“ е поставен като противоположно на „рационално“, логично се посочва, че едното се отделя от другото. Това означава, че Балканите не са рационални. Ако демократичните ценности на ЕС, които се представляват от Хан като еврокомисар са тези рационалните, значи, че балканските са онези, които са им в противоречие. Или, просто казано, в конкретната политическа ситуация в Македония, това, между редовете (или между думите), значи позволение за използване на недемократични методи, а някои от тях са принудата и подкупът“, разсъждава един македонски политически анализатор. \r\nТова изпускане или невнимателност в изявленията на Хан, а и на други еврочиновници, анализаторите ги тълкуват с факта, че идва краят на техните мандати и те ще изпълняват функциите си още пет месеца. Въпреки факта, че скоро караулът в ЕК ще се смени, декларативно остават да важат принципите за демокрацията и справедливостта в Европейския съюз, така че остава объркваща (и за македонската  общественост) препоръката за решаване на кризите чрез комбинация между балканското и рационалното. \r\n„Има много писано за балканския манталитет и съм сигурен, че под това не се подразбират рационални ценности. Въпреки че не ми допада начинът, по който е изказана препоръката на Хан, тя е в съответствие с предразсъдъците, които ЕС има към нас в Македония и на Балканите, а ние ги потвърждаваме с начина, по който се държим. Те знаят, че ние знаем да лъжем и крадем, особено за избори и в моментите, в които се взимат решения и разбират това като „балканско“. Рационалното са европейските демократични принципи. Как е възмножна комбинация между балканското и рационалното, някой трябва да обясни и на мен. Но изявлението на Хан говори за това, че в чужбина са наясно, че без „балканското“ не може да се намери изход от ситуацията, в която се намира Македония след референдума. Да беше според рационалните, европейските принципи, президентът на страната и опозицията щяха да призоват гражданите да излязат на референдума и да гласуват „против“, ако позицията им е противоположна на тази на правителството, което призоваваше да се гласува „за“. Ако се беше провел европейски референдум, сега щяхме да знаем каква е волята на хората. С обструкциите на референдума отново се доведохме до балканска ситуация. Фактът е че не сме наясно как да поставим правилата на играта“, заяви професорът от Юридическия факултет при УКИМ Денко Малевски. \r\nПревод и редакция:", "date": "2018.10.09", "title": "„Нова Македония“ (Македония): Европа предлага разрешаване на ситуацията в Македония по „балкански начин“"}
{"url": "http://www.focus-news.net/news/2018/10/09/2576271/veliko-tarnovo-sedem-denonoshtiya-v-aresta-e-poluchil-41-godishen-mazh-ot-gorna-oryahovitsa-za-proyava-na-agresiya-kam-politseyski-sluzhiteli.html", "text": "Наказание от 7 денонощия в арестните помещения на Районно управление – Горна Оряховица е наложил Районния съд в града на 41-годишен мъж, във връзка с извършена хулиганска проява. Това съобщиха от  Областна дирекция на МВР – Велико Търново . На 7 октомври около 22.40 часа в Горна Оряховица спрямо обвиняемия е предприета полицейска проверка, при която 41-годишният мъж, известен на полицията и осъждан е започнал да обижда и блъска униформените служители. Той е задържан с полицейска мярка до 24 часа и му е бил съставен акт по Указа за борба с дребното хулиганство.", "date": "2018.10.09", "title": "Велико Търново: Седем денонощия в ареста е получил 41-годишен мъж от Горна Оряховица за проява на агресия към полицейски служители"}
{"url": "http://www.focus-news.net/news/2018/10/09/2576273/d-r-yanka-draganova-rzi-varna-nisak-e-protsentat-na-horata-koito-se-vaksinirat-sreshtu-grip.html", "text": "Нисък е процентът на хората във Варна и областта, които се ваксинират срещу грип. Това каза за  Радио „Фокус” – Варна  д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). Според д-р Драганова една от причините е цената на ваксините, а другата е свързана с притеснението на хората за ползата и вредата от тях. „Хората се притесняват, че самата ваксина защитава само срещу определен вид щамове, включени за съответния сезон, но дори човек да се зарази, заболяването ще протече много по-леко. Знаете, че грипът е много сериозно заболяване и ако човек не е подготвен, усложненията са много тежки, особено при хора с хронични заболявания. Затова те задължително трябва да бъдат имунизирани“, посочи д-р Драганова. Тя подчерта, че правителството обмисля догодина да бъдат заделени средства за безплатни имунизации на хора над 65-годишна възраст и хора с хронични заболявания, но за този сезон няма подобни указания. \r\n„По данни на Световната здравна организация тази зима в нашия регион се очаква да циркулират 4 грипни щама – два щама грип тип А и два щама грип тип В\", отбеляза д-р Драганова. Това са „Мичиган“, „Сингапур“, „Пукет“ и „Колорадо“. По думите ѝ „Мичиган“ е с характеристиката на H1N1 и е подобен на т. нар. „свински грип“, другият щам на грипен вирус тип А е „Сингапур“, който е от вида Н3N2. Според д-р Янка Драганова ваксинирането срещу грип остава най-ефективният метод за предпазване от заболяване. \r\nМарияна ВАЛЕНТИНОВА", "date": "2018.10.09", "title": "Д-р Янка Драганова, РЗИ – Варна: Нисък е процентът на хората, които се ваксинират срещу грип"}
{"url": "http://www.focus-news.net/news/2018/10/09/2576272/kmetat-na-sofiya-yordanka-fandakova-dvizhenieto-po-bul-pencho-slaveykov-shte-bade-pusnato-na-21-oktomvri.html", "text": "На 21 октомври, тоест края на следващата седмица, обектът трябва да бъде напълно завършен, 2 седмици по-рано. Това каза пред журналисти кметът на София Йорданка Фандъкова за ремонта на бул. „Пенчо Славейков“, предаде репортер на  Агенция „Фокус“ . „На 21 октомври трябва да бъде пуснато цялото движение по участъка“, посочи тя. „Първият етап от реконструкцията на бул. „Пенчо Славейков“ е един от последните тежки обекти за тази година“, обясни Йорданка Фандъкова. „Казвам тежък, защото освен дейностите, които се извършват, се осъществява и достъпът до редица важни болници в София“, коментира кметът и уточни, че достъпът до болниците не е спиран за нито ден. „Графикът на изпълнителите е такъв, че тази неделя ще асфалтират локалното платно, в посока бул. „Витоша“. В понеделник ще преместят движението, така че по това платно да се движи трафикът“, поясни Фандъкова. Тя допълни, че вторият етап, от бул. „Прага“ до бул. „Тотлебен“, остава за следващата година. „На бул. „Пенчо Славейков“ са подменени настилките и тротоарите. Изградено е енергийно ефективно ново осветление. Има допълнително засаждане на дървета. Само в този участък очаквам още този месец да засадят 12 нови кестени“, заяви кметът. „Имах няколко забележки. Трябва да се подменят няколко бордюра, които са чукнати от машините. Също и за входирането на шахтите, което винаги е важен детайл при завършването на обекта“, посочи Йорданка Фандъкова. Попитана какво се прави с паветата, премахнати от булеварда, тя обясни: „Те са закарани на площадката на „Софинвест“ и се използват при други ремонти, където ги слагаме“. „Тази година на ул. „Солунска“ беше възстановена паважната настилка. Има и други по-малки улици. Обявили сме подхода си отдавна- по историческия център, по малките улици е добре да има паважна настилка, за да съхрани духа на града“, каза още кметът на София.", "date": "2018.10.09", "title": "Кметът на София Йорданка Фандъкова: Движението по бул. „Пенчо Славейков“ ще бъде пуснато на 21 октомври"}
{"url": "http://www.focus-news.net/news/2018/10/09/2576267/nikolay-stoynev-gerb-sofiya-izgrazhdaneto-na-instalatsiyata-za-gorene-na-rdf-otpadatsi-v-sofiya-shte-namali-s-10-razhodite-za-priroden-gaz.html", "text": "Изграждането на инсталацията за горене на RDF отпадъци в София ще намали с 10% разходите за природен газ. Това каза председателят на Комисията по икономика към Столичния общински съвет и общински съветник от ГЕРБ Николай Стойнев време на брифинг по повод внесения от общинските съветници от БСП, Глас народен, „Зелените“, Симеон Славчев, Нормална държава и ДСБ Доклад за искане на местен референдум във връзка с изграждането на инсталация за горене на RDF отпадъци в София, предаде репортер на  Агенция „Фокус“ . Стойнев обясни, че икономиката от изграждането на този проект ще бъде годишно 12млн.- 18 млн. евро. „Ще се произвежда топло и електроенергия, която отоплява безплатно 40 хил. домакинства и електроенергия за 30 хил. домакинства“, каза той. По думите му това е процес има икономическа и екологична ефективност. „Ползите са преки, както за дружеството, така и за гражданите на София. ФПЧ ще намалеят сумарно с 9.6%“, каза той. \r\nСпоред него винаги, когато има затруднения в едно дружество, както например в „Топлофикация“, трябва да се инвестира в него.  \r\nДаяна ДЮЛГЕРОВА", "date": "2018.10.09", "title": "Николай Стойнев, ГЕРБ-София: Изграждането на инсталацията за горене на RDF отпадъци в София ще намали с 10% разходите за природен газ"}
{"url": "http://www.focus-news.net/news/2018/10/09/2576259/korneliya-ninova-bsp-sreshtame-podkrepa-ot-sdruzhenieto-na-obshtinskite-bolnitsi-za-mnogo-ot-predlozheniya-ni-vav-viziya-za-balgariya.html", "text": "Срещаме подкрепа от сдружението на общинските болници за много от предложения ни във „Визия за България“. Това каза лидерът на БСП Корнелия Нинова по време на пресконференция след срещата с представители на Националното сдружение на общинските болници, предаде репортер на  Агенция „Фокус“.   По думите на Нинова някои от предложенията на БСП предстоят да бъдат дискутирани. „Здравеопазването в този вид не може да продължава така. Предложената реформа от управляващите не решава проблемите в здравеопазването и най-вече не е ориентирана към главната цел – да гарантираме на българските граждани правото им по Конституция за достъп до здравеопазване“, заяви Нинова. Лидерът на БСП обясни, че на срещата си с Националното сдружение на общинските болници са обсъдили и темата за острата нужда от кадри. „Каквото и да се направи в здравеопазването като няма лекари и медицински сестри, въпросът остава нерешен“, заяви Нинова.  „Най-остро те поставиха пред нас въпроса за кадрите, особено в малките отдалечени места, общински болници и т.н. Нашето предложение е  държавата да плаща стипендии и след това завършилите медицина да са задължени да работят 5 години в България“, каза Нинова. „Обсъдихме високите цени на лекарствата и начините да се помогне на бедните хора, на хората в затруднения да си плащат лекарствата. Приема се добре нашето предложение за намаляване на ДДС върху лекарствата, както и окрупняването на поръчката за лекарства. Сега всяка болница си прави собствен търг за лекарства, обществена поръчка. Те споделят своя опит, че това не е добър вариант, че това води до повишаване на цени и ни подкрепят в идеята за един общ централизиран механизъм за осигуряване на лекарства. На трето място предложихме нашия вариант за реформа в здравеопазването, която да почива на регионален принцип, т.е. във всеки регион да има една обща структура на здравеопазването, която да обхваща доболнична помощ, болнични заведения, но да бъде на регионален принцип разпределено. Те смятат това за много добър вариант“, заяви Нинова. \r\nДеница КИТАНОВА", "date": "2018.10.09", "title": "Корнелия Нинова, БСП: Срещаме подкрепа от сдружението на общинските болници за много от предложения ни във „Визия за България“"}
{"url": "http://www.focus-news.net/news/2018/10/09/2576274/rumen-petkov-abv-ako-ne-zapochnem-izgrazhdaneto-na-aets-belene-shte-ima-nedostig-na-el-energiya-v-regiona.html", "text": "Ако сега не започнем изграждането на АЕЦ „Белене“ след 30 години приключваме. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Нима сме забравили изказването на г-н Борисов от 2015 година, в което той каза, че е натискан от държавния секретар Хилъри Клинтън да спре трите проекта – „Белене“, „Южен поток“ и Бургаз-Александруполис. Да, американците го искат, ние го спряхме. Сега отиваме да си купуваме руска газ от Турция. Ние изнасяме електроенергия в момента за Турция. След 30 години, ако сега не започнем изграждането на АЕЦ „Белене“ ние приключваме. От една страна говорим за огромната заплаха за околната среда, която Мариците излъчват всеки ден, от друга говорим за недостиг на ел. енергия в региона“, каза още той. „Второ – всички мерки за пряко купуване на руска газ от Русия трябва да е въпрос на европейска политика. Тези, които допуснат България да си купува руски газ от Турция са политически престъпници. България да впрегне всичките си институции и да защити интереса си в комисията, да гарантира Европа през България да си купува газ от Русия, а не да плащаме на нашите братя и сестри в Турция таксата за пренос и оскъпяването, което ще сложат. Да престанем да търсим виновните вън от България“, каза още председателят на АБВ. \r\nЦветелин ДИМИТРОВ", "date": "2018.10.09", "title": "Румен Петков, АБВ: Ако не започнем изграждането на АЕЦ „Белене“, ще има недостиг на ел. енергия в региона"}
{"url": "http://www.focus-news.net/news/2018/10/09/2576275/predsedatelyat-na-ns-tsveta-karayancheva-obsadi-s-iranskiya-si-kolega-d-r-ali-laridzhani-vazmozhnostite-za-zadalbochavane-na-transportnata-i-energiynata-svarzanost-mezhdu-balgariya-i-iran.html", "text": "Председателят на Народното събрание Цвета Караянчева се срещна с председателя на Ислямското консултативно събрание на Иран д-р Али Лариджани. Това съобщиха от пресцентъра на  Народното събрание . Двамата разговаряха в рамките на Третата среща на председателите на парламенти от Европа и Азия, която се провежда в Анталия, Турция. Основен акцент на срещата между председателите на парламентите на България и Иран бе задълбочаването на транспортната и енергийната свързаност помежду им. Според Цвета Караянчева страната ни отдава много важно значение на връзките си с Иран, тъй като те са важен компонент от външноикономическата политика на България в азиатския регион.  \r\nДвете страни изтъкнаха взаимния си интерес от реализирането на различни инфраструктурни и енергийни проекти. Като пример в тази насока бе дадено разработването на новия мултимодален транспортен коридор „Персийски залив – Черно море”, който трябва да свърже Иран, Армения, Грузия и България и който може да бъде използван и за пренос на втечнен газ.  \r\n„Сътрудничеството в областта на търговията с втечнен газ може да стане една от най-силните сфери на съвместна ни дейност“, обяви председателят на иранския парламент.  \r\nВ рамките на разговора бе отбелязано, че е налице нереализиран потенциал на търговско-икономическите отношения между двете държави, като Караянчева и д-р Лариджани се обединиха около мнението, че трябва да се положат сериозни усилия, за да се възползваме от възможностите за засилване на двустранния стокообмен. В тази връзка двамата председатели коментираха възможността за провеждането на съвместен бизнес форум между България и Иран. Д-р Али Лариджани предложи събитието да бъде организирано от търговските камари на двете страни, като на свой ред държавните органи на България и Иран също ще съдействат за провеждането на този форум.  \r\n„Между България и Иран традиционно има изключително дълбоки и основани на взаимно уважение отношения. Важна роля за надграждането на тези отлични двустранни връзки има парламентарното сътрудничество. Ето защо оценяваме високо активизирането на политическия диалог на най-високо ниво между България и Иран“, посочи Цвета Караянчева.", "date": "2018.10.09", "title": "Председателят на НС Цвета Караянчева обсъди с иранския си колега д-р Али Лариджани възможностите за задълбочаване на транспортната и енергийната свързаност между България и Иран"}
{"url": "http://www.focus-news.net/news/2018/10/09/2576276/stara-zagora-24-godishen-mazh-e-zadarzhan-za-pritezhanie-na-nad-900-grama-marihuana.html", "text": "24-годишен мъж е задържан за притежание на над 900 грама марихуана. Това съобщиха от пресцентъра на  МВР . На 2 октомври в РУ - Казанлък е образувано бързо производство за престъпление по чл.354а, ал.3, т.1 от НК. В хода на проверката криминалисти открили в обитаваното от 24-годишен мъж от Николаево жилище - марихуана, общо 912.4 грама. Работата по случая продължава.", "date": "2018.10.09", "title": "Стара Загора: 24-годишен мъж е задържан за притежание на над 900 грама марихуана"}
{"url": "http://www.focus-news.net/news/2018/10/09/2576265/zoran-zaev-govorih-lichno-s-deputatite-imam-osnovaniya-da-vyarvam-v-postiganeto-na-kvalifitsirano-mnozinstvo.html", "text": "„Гражданите, които решиха да участват на референдума, с над 90% дадоха ясно указание на къде трябва да се движи Македония. Сега процесът преминава в институциите на системата. Правителството вчера (понеделник) стартира инициативата за конституционни промени, която още вчера влезе в парламента. Очаквам народното събрание днес или утре да изпрати препоръка до Конституционната комисия за откриване на дебата“ подчерта македонският премиер Зоран Заев, цитиран от  македонският „Фокус“ . \r\n„Това, което се случва тук, в Македония, е диференциране между два принципа и в правителството, и в опозицията – прогресивен и регресивен. Сериозността на твърдението, че без договор с Гърция няма да има интеграция в ЕС и НАТО е окончателно потвърдена и няма съмнения. Ние трябва да поемем отговорността си, във времето, в което живеем“, обясни премиерът. \r\nТой увери, че е спокоен и оптимист преди дебата в парламента за конституционните промени и в това, че те ще минат на „първа топка“. \r\nЗаев не може да каже със сигурност дали в народното събрание има квалифицирано мнозинство за конституционните промени, които произтичат от договора с Гърция, но съществува такава вероятност. \r\n„Лично разговарях с депутати и видяхме, че има прогресивна маса от депутати, което е достатъчно сериозен мотив и причина да започнем процеса“, заяви македонският пермиер. \r\nТой очаква квалифицираното мнозинство „да се формира по естествен път“, без никакви закани, натиск или „пари“. \r\n„Може да вярвам, че го имаме, може да вярвам, че го нямаме, но накрая това трябва да го проверим и да се потвърди. Засега имаме сериозни причини да вярваме, че има (мнозинство от две трети)“, заключи министър-председателят на Македония. \r\nПревод и редакция:", "date": "2018.10.09", "title": "Зоран Заев: Говорих лично с депутатите, имам основания да вярвам в постигането на квалифицирано мнозинство"}
{"url": "http://www.focus-news.net/news/2018/10/09/2576277/pazardzhik-film-i-kniga-za-prof-d-r-lachezar-tsotsorkov-shte-badat-predstaveni-v-panagyurishte-na-16-oktomvri.html", "text": "Филм и книга за проф. д-р Лъчезар Цоцорков ще бъдат представени на 16 октомври, съобщиха от отдел „Комуникации“ на  „Асарел Медет“ АД . „Има хора, които са големи. Уж вървим заедно, а те отиват  много по-напред, остават след себе си дълбоки и различими следи – материални, човешки, морални“. С тези думи на редакционния директор на списание „Мениджър“ Максим Майер започва книгата „Лъчезар Цоцорков“, посветена на видния предприемач и родолюбец от Панагюрище. В тома са събрани интервюта и снимки, съвети, послания и размисли на дългогодишния ръководител на „Асарел-Медет“ АД и Българската минно-геоложка камара проф. д-р Лъчезар Цоцорков. Максим Майер и журналистите Боряна Телбис и Елица Николова са надникнали дълбоко в духовния свят на панагюреца през погледа на хора, които са имали своите паметни срещи и изживявания с него – сродници, предприемачи, творци, спортисти, общественици. \r\nКнигата ще бъде представена за първи път в Панагюрище на 16 октомври – деня, в който проф. д-р Лъчезар Цоцорков трябваше да навърши 73 години. Премиерата ще започне в 19.00 часа в кино „Модерен театър“, а присъстващите ще имат възможността да видят и филма „Лъчезар Цоцорков“, създаден от същия авторски екип. Лентата събира вълнуващи разкази и спомени, чрез които оживяват възгледите и посланията, отправени към следващите поколения от „предприемачът, който обичаше хората“, както го определят авторите на книгата и филма. Те, както и някои от героите в двете творби, също ще присъстват на премиерата в кино „Модерен театър“.", "date": "2018.10.09", "title": "Пазарджик: Филм и книга за проф. д-р Лъчезар Цоцорков ще бъдат представени в Панагюрище на 16 октомври"}
{"url": "http://www.focus-news.net/news/2018/10/09/2576280/kmetat-na-sofiya-yordanka-fandakova-shte-pokanya-kamarata-na-arhitektite-na-sreshta-po-povod-iskaneto-za-spirane-na-konkursa-za-remont-okolo-tsarkvata-sv-nedelya.html", "text": "Получих становището на Камарата на архитектите. Ще ги поканя на среща, както тях, така и главния архитект Здравко Здравков. Ще коментираме въпроса и ще вземем решение. Това каза пред журналисти кметът на София Йорданка Фандъкова по повод настояването на Камарата на архитектите за спиране на конкурса за ремонт около църквата „Св. Неделя“, предаде репортер на  Агенция „Фокус“ . „Разговарях с главния архитект. Той вече веднъж промени конкурса, намали изискванията за оборот. За това казвам, че искам да чуя всички страни и тогава да вземем решение какво ще правим с конкурса“, коментира кметът. „При всички случаи е ясно, че хората искат значими архитектурни студия. Няколко пъти през годините обявявах, че много ми се иска известни и популярни международни архитекти и студия да дойдат да работят в София“, заяви Йорданка Фандъкова. „Въпросът е дискусионен. Нека да направим тази дискусия при мен. Да чуя всички гледни точки и тогава ще вземем решение какво да се случи“, посочи тя. „Важно е да се проектира така, че да може да се изпълни. А не само да се мисли за красиви картинки, които след това се оказва, че не могат да бъдат изпълнени“, каза още кметът на София.", "date": "2018.10.09", "title": "Кметът на София Йорданка Фандъкова: Ще поканя Камарата на архитектите на среща по повод искането за спиране на конкурса за ремонт около църквата „Св. Неделя“"}
{"url": "http://www.focus-news.net/news/2018/10/09/2576269/korneliya-ninova-bsp-s-dps-imame-korenno-razlichni-politiki-po-tema-zdraveopazvane-no-dopuskam-che-shte-podkrepyat-vota-na-nedoverie-zashtoto-sa-protiv-sashtestvuvashtiya-model-v-sektora.html", "text": "С ДПС имаме коренно различни политики по тема „Здравеопазване“, но допускам, че ще подкрепят вота на недоверие, защото са против съществуващия модел в сектора. Това каза лидерът на БСП Корнелия Нинова по време на пресконференция след срещата с представители на Националното сдружение на общинските болници, предаде репортер на  Агенция „Фокус“.   Във връзка с вота на недоверие, дали БСП се разграничава от ДПС, както и дали счита, че тя е по-близка до ГЕРБ, Нинова заяви: „Разговори не отказваме с никого. По тема „Здравеопазване“ имаме коренно различни политики с ДПС. Те от години настояват за демонополизация на Здравната каса и за създаване на множество здравни каси. Техния модел и визията на ДПС за промяна в здравеопазването се базира на това“, заяви Нинова. По думите й в предложението на БСП политиката не е такава. „Ние сме за това да съществува в този вид НЗОК, но да се подобри финансиране, контрол, диалог и т.н. „Ние по тази тема имаме на ниво политики различия. Не знам какво ще е решението на колегите по вота на недоверие. Допускам, че ще ни подкрепят, защото и те са против съществуващия сега модел и начин на работа в здравеопазването. След като ни минат извънпарламентарните разговори и внесем мотивите за вота, ние сме отворени за разговори с всички вътре в парламента по същество на предложенията“, заяви още Нинова.  \r\nПо отношение на търговските дружества и болниците, лидерът на БСП заяви, че е представила пред сдружението идеята на БСП тези болници, които искат да ползват пари от НЗОК да се отпишат от търговския регистър и да не бъдат търговски дружества. “Тези, които искат да останат търговски дружества - да се намери друг начин за тяхното финансиране“, посочи Корнелия Нинова. Тя подчерта, че БСП държи със здравето да не се прави търговия.  \r\nДеница КИТАНОВА", "date": "2018.10.09", "title": "Корнелия Нинова, БСП: С ДПС имаме коренно различни политики по тема „Здравеопазване“, но допускам, че ще подкрепят вота на недоверие, защото са против съществуващия модел в сектора"}
{"url": "http://www.focus-news.net/news/2018/10/09/2576279/tanya-georgieva-profilirana-gimnaziya-peyo-yavorov-petrich-prez-april-2019-godina-shte-otbelezhim-svoya-100-godishen-yubiley.html", "text": "През април 2019 година Профилирана гимназия „Пейо Яворов“ ще отбележи своя 100-годишен юбилей. Това каза за  Радио „Фокус“ - Пирин  Таня Георгиева, директор на учебното заведение. „Предизвикателството е голямо както за колегите учители, така и за учениците, защото за никого не е тайна, че в Петрич почти всеки втори човек е завършил нашата гимназия. Нашата гимназия е първоприемник на Солунската гимназия“, заяви тя. Таня Георгиева добави, че в учебното заведение има профилиране както в природните, така и в хуманитарните науки. По думите ѝ след влизането на Закона за училищно и предучилищно образование от 2016 година вече имат хуманитарна специалност, обществени науки, природни науки, математическа специалност, софтуерни и хардуерни науки. Тя добави, че имат профилиране и по български език, чужди езици, математика, биология и химия.  \r\nСпоред нея приемът на техните ученици във висшите учебни заведения доказва работата на учителите в профилите. „Тази година педагогическият персонал се запази. Имам 42-ама колеги, от които смело мога да кажа, че около 10 са млади, много амбициозни, старателни хора, които много добре се вписват в нашия колектив“, каза още директорът на гимназията. \r\nНатали СТЕФАНОВА", "date": "2018.10.09", "title": "Таня Георгиева, Профилирана гимназия „Пейо Яворов“ - Петрич: През април 2019 година ще отбележим своя 100-годишен юбилей"}
{"url": "http://www.focus-news.net/news/2018/10/09/2576282/evrodeputatat-momchil-nekov-sled-1-300-godini-kan-tervel-stapi-v-bryuksel.html", "text": "В годината, в която отбелязваме 1 300 години от победата на кан Тервел над арабската армия, на официална церемония в Европейския парламент, евродепутатът Момчил Неков представи скулптура на кан Тервел, която подарява на българското училище в Брюксел, и която ще бъде поставена там. Това съобщиха от  пресофиса на евродепутата . \r\n„Направата на подобна скулптура беше мое предизборно обещание, като символ на това как трябва да възпитаваме децата си, как трябва да пазим културата си, защото историята и културата са тези, които ни съхраняват като нация. Почитането на паметта на великите българи е наша грижа като общество. В това, че го подарявам на българското училище също има символика - децата на България, които са в чужбина трябва да не забравят откъде са техните корени. Аз днес се чувствам горд и развълнуван“, каза Момчил Неков по време на представянето.  \r\nФондация „Св. св. Кирил и Методий“ и лично г-н Михаил Тачев, неин главен секретар, подкрепиха инициативата на евродепутата, а на събитието г-н Тачев го поздрави и добави: „Когато г-н Неков дойде при мен, аз видях един млад човек, който се гордее, и който иска да запали и другите. Истински се радвам, че днес съм свидетел на тази негова идея да пренесе в Брюксел частица от тази гордост, която изпитва“. \r\nНа представянето на склуптуата на кан Тервел в ЕП присъстваха и други изтъкнати гости - Нейно Превъзходителство извънредения и пълномощен посланик на Република България в Кралство Белгия и Великото херцогство Люксембург - Мая Добрева, създателят на пластиката, скулпторът Борис Борисов, проф. Иван Илчев - историк, ректор на Софийския университет „Св. Климент Охридски“ в два последователни мандата в периода 2007 – 2015 г., както и член-кореспондент на Българската академия на науките от 2012 г. Всички те изразиха своите благодарности. \r\n„Изключително съм горда, че успяваме да поддържаме интереса към България, за децата е важно да имат връзка с родината си и този паметник на кан Тервел ще им помогне да научат повече за историята си. Трябва да отдадем заслуженото на кан Тервел. Благодаря на г-н Неков за инициативата и за подаръка за българското училище в Брюксел“, заяви Нейно Превъзходителство извънредения и пълномощен посланик на Република България в Кралство Белгия и Великото херцогство Люксембург - Мая Добрева. \r\nСкулпторът Борис Борисов представи творбата си с думите: „Пластиката демонстрира силата на оръжието и духа на Тервел, пресъздал съм кан Тервел като триумфатор, като човек, който побеждава и това е много нужно днес за нас българите, за да усетим силата си като народ“. \r\nДиректорът на българското училище в Брюксел, г-жа Валентина Найденова, също беше сред специалните гости и от името на цялото училище благодари на Момчил Неков за подаръка, като добави: „Вие направихте от невъзможното - възможно. Не само ни предложихте да ни подарите този символ, но и дадохте възможност да изберем каква да бъде скулптурата, какво ще е интересно за децата. Вие бяхте и първият евродепутат, който се свърза с българското училище в Брюксел още през 2014 г. и до днес ни помагате. Благодаря, че паметникът на кан Тервел ще е стои в българското училище в Брюксел“. \r\nПроф. Иван Илчев направи паралел със съвременна Европа: „Не знам дали сте замисляли, но рядко в нашата история се е случвало след един кадърен владетел, да дойде друг кадърен владетел. Точно това се е случило в началото на VIII век, двама владетели, които управляват един след друг и полагат основите на България, такава каквато я знаем. Могат да се направят много паралели между времето на кан Тервел и нашето време. И тогава и сега Европа е заобиколена от Изток, и от Запад, и от Юг от агресивни народи, които с въжделение гледат богатствата ѝ. И тогава, и сега европейското общество е дълбоко разделено, тогава различията са верски, вътре в самата християнска църква и допринасят за успешното настъпление на арабите, сега споровете са за пътя, по който трябва да поеме Европа. И тогава, и сега, по-важно изглежда това, което се случва на Запад, а не на Изток, затова в българските учебници по история ние пишем за победата при Поатие, която спира арабското настъпление във Франция, но в нито един учебник, на нито една западноевропейска държава, няма да видите урок, в който се говори за победата на кан Тервел“. \r\nНа събитието по покана на Неков, освен официалните участници, присъстваха и гости от България, те имаха възможността да изслушат и породилия се интересен дебат за проблемите и възможностите пред културата. \r\n„Трябва да осъзнаем каква история имаме, а не само да го повтаряме като клишета“, каза още Момчил Неков.", "date": "2018.10.09", "title": "Евродепутатът Момчил Неков: След 1 300 години кан Тервел „стъпи“ в Брюксел"}
{"url": "http://www.focus-news.net/news/2018/10/09/2576283/shumen-dve-detsa-sa-nadraskali-sas-sprey-chast-ot-plochkite-v-art-prostranstvoto-cheshmata-i-edna-ot-stenite-na-kashta-eleonora.html", "text": "Две деца са надраскали със спрей част от плочките в арт пространството, чешмата и една от стените на къща „Елеонора“. Това съобщиха от  ОДМВР - Шумен . В РУ - Шумен е получен сигнал от Община Шумен, в който е описано, че младежи са надраскали със спрей част от плочките в арт пространството, чешмата и една от стените. Извършена е проверка, в хода на която е установена самоличността на лицата. Това са непълнолетно момче от града и малолетно момиче. Снети са им сведения и са били предупредени от инспектор в Детска педагогическа стая да се въздържат от подобни прояви. Непълнолетният е посочил, че съжалява за постъпката си и е изразил намерение до края на седмицата да почисти надписа LOVE, и буквата S, които изписал със спрей.", "date": "2018.10.09", "title": "Шумен: Две деца са надраскали със спрей част от плочките в арт пространството, чешмата и една от стените на къща „Елеонора“"}
{"url": "http://www.focus-news.net/news/2018/10/09/2576286/burgas-domashniyat-sotsialen-patronazh-razshiryava-deynostta-si.html", "text": "Домашен социален патронаж – Бургас разширява своята дейност, като от началото на октомври започна да обслужва и хора от село Миролюбово. Това съобщиха от пресцентъра на  Община Бургас . Потребителите там получават всеки ден топла храна и помощ в ежедневните си дейности. Домашният социален патронаж има капацитет от 850 места и приема заявления за помощ всеки ден. \r\nОт услугите на социалната организация се възползват все повече хора. По този начин те получават храна, възможност да водят самостоятелен начин на живот и помощ при контактите им с други институции.", "date": "2018.10.09", "title": "Бургас: Домашният социален патронаж разширява дейността си"}
{"url": "http://www.focus-news.net/news/2018/10/09/2576281/lorita-radeva-gerb-nyama-logichno-obyasnenie-za-iskane-na-referendum-zashtoto-instalatsiyata-za-gorene-na-rdf-otpadatsi-e-izgradena-do-3-ta-faza.html", "text": "Няма логично обяснение за искане на референдум, защото ние не започваме от нулата, изграждането на инсталацията към база на „Топлофикация“ е във фаза 3. Това каза пред журналисти председателят на Комисията по околна среда към Столичния общински съвет и общински съветник от ГЕРБ Лорита Радева по повод внесения от общинските съветници от БСП, Глас народен, „Зелените“, Симеон Славчев, Нормална държава и ДСБ Доклад за искане на местен референдум във връзка с изграждането на инсталация за горене на RDF отпадъци в София, предаде репортер на  Агенция „Фокус“ . Според нея първите две фази по изграждане на завода са на 84% изпълнени с безвъзмездно финансиране от европейски средства. Тя обясни, че когато са се вземали решения за това дали да се строи инсталацията общинските съветници, които днес не са съгласни и искат провеждане на референдум, са подкрепяли проекта. „За мен е алогично и не мога да си обясня, как може да подкрепяш изготвянето на цялостен устройствен план за изграждането на инсталацията за третирането към „Топлофикация“, а днес се поставя на обществено обсъждане и гражданско одобрение“, каза тя. Лорита Радева се обърна към общинските съветници на БСП-София и ги попита: „В кой момент вие бяхте искрени, тогава когато подкрепихме проекта или днес, когато решавате да питате гражданите.“ Тя смята, че подобни действия са свързани с популизъм и София се нуждае от тази инсталация. „Само преди около 2-3 седмици посетихме инсталациите във Виена, и със сродни не, а със същата технология като тази, която изграждаме тук, разположена в центъра на града, “ изтъкна още тя. По думите й хората са плашени от без никакъв риск за тях. „Съоръжението, което ще се изгражда има за цел да замени един от котлите на „Топлофикация“, което ще се намали замърсяването на въздуха, както и енергийна ефективност.“ \r\nДаяна ДЮЛГЕРОВА", "date": "2018.10.09", "title": "Лорита Радева, ГЕРБ: Няма логично обяснение за искане на референдум, защото инсталацията за горене на RDF отпадъци е изградена до 3-та фаза"}
{"url": "http://www.focus-news.net/news/2018/10/09/2576287/smolyan-uvelichava-se-broyat-na-zabolelite-ot-ostri-respiratorni-zabolyavaniya-v-oblastta-prez-poslednata-sedmitsa.html", "text": "Увеличава се броят на заболелите от остри респираторни заболявания в Смолян през последната седмица. Това съобщиха от  Регионалната здравна инспекция – Смолян . В периода  от 1 до 7 октомври Инспекцията са регистрирани 18 случая на остри респираторни заболявания, при 11 за предходната седмица. 10 са случаите при децата от 5 до 14 години, 5 са заболелите при възрастните хора над 65 години и 3 при най-малките до 4-годишна възраст. Заболеваемостта е 63,85 на 10 000 и е под епидемичните стойности. \r\nПрез отчетния период са регистрирани и заразни заболявания. От чревните инфекции има 3 случая на ентероколит, а при въздушно-капковите са регистрирани 4 случая на варицела.", "date": "2018.10.09", "title": "Смолян: Увеличава се броят на заболелите от остри респираторни заболявания в областта през последната седмица"}
{"url": "http://www.focus-news.net/news/2018/10/09/2576288/sport-kievo-ostana-bez-starshi-trenyor.html", "text": "Ръководството на италианския Киево уволни старши-треньора Лоренцо Д‘Ана, съобщиха от клуба. Новината идва два дни след загубата на тима от Верона с 1:3 от Милан, което беше шесто поражение в осемте мача от началото на сезона и означаваше закотвяне на последното място в класирането. В другите си два мача Киево постигна равенство, но заедно с наказанието от три точки преди началото на сезона за фалшифициране на счетоводните данни, отборът от Верона е с актив от минус една точка.", "date": "2018.10.09", "title": "Спорт: Киево остана без старши-треньор"}
{"url": "http://www.focus-news.net/news/2018/10/09/2576285/d-r-atanas-kambitov-kmet-na-blagoevgrad-priehme-reshenie-sas-saglasieto-na-vsichki-strani-po-kazusa-s-razkopkite-kray-pokrovnik.html", "text": "Приехме решение със съгласието на всички страни по казуса с разкопките край Покровник. Това обяви на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . Кметът изказа благодарността си към министъра на културата Боил Банов за това, че е днес е посетил областния център, за да бъде обсъдено бъдещето на откритите археологически останки в района на трасето на автомагистрала „Струма“, което ще минава в района на село Покровник. „В аванс ще кажа, че стигнахме до абсолютно консенсусно решение“, каза още д-р Атанас Камбитов. Той посочи, че е много доволен от диалога, който се е провел. „Фокус“ припомня: \r\nПо-рано днес министърът на културата Боил Банов пристигна в Благоевград, където се срещна с кмета д-р Атанас Камбитов, областния управител Бисер Михайлов и представители на инициативния комитет за запазване на археологическите разкопки. На срещата присъстваха също инж. Светослав Глосов, председател на управителния съвет на Агенция „Пътна инфраструктура“, инж. Дончо Атанасов, член на управителния съвет, представители от съюза на архитектите и Регионален исторически музей – Благоевград, археолози, представители на туристическия бранш в Благоевград и други. \r\nЛивия НИНОВА", "date": "2018.10.09", "title": "Д-р Атанас Камбитов, кмет на Благоевград: Приехме решение със съгласието на всички страни по казуса с разкопките край Покровник"}
{"url": "http://www.focus-news.net/news/2018/10/09/2576291/reuters-ukrayna-vidya-ruska-namesa-i-sabotazh-sled-poreden-vzriv-na-orazheen-sklad-v-stranata.html", "text": "Украинските власти видяха „руска намеса“ и „саботаж“ зад експлозията на склад за муниции в ранните часове на вторник, която предизвика евакуацията на 12 хиляди души, предава  Reuters . \r\nНе се съобщава за жертви и пострадали след взрива на склада, разположен на 176 км източно от Киев. Украйна и в миналото обвини за множеството подобни инциденти Русия, след рязкото влошаване на отношенията между Москва и Киев след държавния преврат в Украйна и последвалото присъединяване на Крим към Русия и въоръжен конфликт в Донбас. \r\nКакто съобщава вицепремиера на Украйна, без да дава доказателства, пише Reuters, експлозията е свързана с очакваното през тази седмица решение на Вселенската патриаршия да предостави автокефалия на Украинската православна църква – Киевска патриаршия, на което РПЦ се противопоставя яростно. \r\nПревод и редакция:", "date": "2018.10.09", "title": "Reuters: Украйна видя „руска намеса“ и „саботаж“ след пореден взрив на оръжеен склад в страната"}
{"url": "http://www.focus-news.net/news/2018/10/09/2576293/kyustendil-chitalishta-ot-oblastta-shte-poluchat-sredstva-za-organizirane-na-initsiativi-svarzani-sas-spasyavaneto-na-balgarskite-evrei-ot-holokosta.html", "text": "Читалища от областта ще получат средства за организиране на прояви по повод спасяването на българските евреи. Това стана ясно от проведена работна среща в залата на Областна администрация – Кюстендил, предаде репортер на  Радио „Фокус” – Кюстендил . В срещата участваха зам. областният управител на Кюстендил д-р Матей Попниколов и представители на читалища от общините Кюстендил, Дупница, Невестино, Сапарева баня и Бобов дол. Петте читалища трябва да организират инициативи, свързани със спасяването на българските евреи от Холокоста. За целта те ще получат финансови средства с които да се подпомогне организацията на самите мероприятия. \r\nВенцеслав ИЛЧЕВ", "date": "2018.10.09", "title": "Кюстендил: Читалища от областта ще получат средства за организиране на инициативи, свързани със спасяването на българските евреи от Холокоста"}
{"url": "http://www.focus-news.net/news/2018/10/09/2576278/d-r-nedelcho-totev-sdruzhenie-na-obshtinskite-bolnitsi-mnogo-ot-predlozheniyata-na-bsp-sa-ratsionalni-i-biha-mogli-da-badat-prilozheni.html", "text": "Много от предложенията на БСП са много рационални и биха могли да бъдат приложени. Това каза д-р Неделчо  Тотев,  председател на Националното сдружение на общинските болници по време на пресконференция след среща с БСП, предаде репортер на  Агенция „Фокус“.   Д-р Тотев изрази готовност оглавяваното от него сдружение да допълни „Визия за България“ с детайли. „Изказахме опасенията си за предложенията, които касаят увеличаването на приходите чрез въвеждане на задължително здравно застраховане и другите неща, които влизат в предложението на Министерство на здравеопазването“, каза още д-р Тотев. „Бих искал първо да изразя задоволството на Управителния съвет на нашето сдружение, че получихме покана на такова високо ниво. Веднага се отзовахме, ние сме готови да говорим с всички политически партии, с всички хора, които са във властта, за да можем да дебатираме основните проблеми по същество и да изведем поне към някакъв по-добър хоризонт самата система. Още миналата година знаете, че имахме протест“, каза още д-р Неделчо Тотев. Той обърна внимание на острата липса на кадри. Във връзка с идеята на БСП за стипендии за обучение на медици и обвързването им с договор да останат в България за 5 години, д-р Тотев заяви: \"Как приемаме идеята на БСП за стипендии. Това мисля, че е една много добра идея сама по себе си, защото държавата се ангажира с изграждането на кадри, които са в огромен дефицит\", каза той. \r\nПредседателят на Съвета по здравеопазване към Националния съвет на БСП Асен Златев допълни, че в Съвета се обсъжда въпроса общинските болници, които не могат да се самоиздържат и не могат да изпълняват пълноценно качествено медицинско обслужване, да бъдат на пряк отчет към Министерство на здравеопазването или да получават допълнително финансова помощ.  \r\nДеница КИТАНОВА", "date": "2018.10.09", "title": "Д-р Неделчо Тотев, Сдружение на общинските болници: Много от предложенията на БСП са рационални и биха могли да бъдат приложени"}
{"url": "http://www.focus-news.net/news/2018/10/09/2576292/ministar-boil-banov-zapochvame-proekt-za-sahranyavane-na-trite-osnovni-tsennosti-otkriti-kray-pokrovnik-koito-sa-v-ramkite-na-dve-treti-ot-obekta-i-za-negovoto-tsyalostno-sahranyavane.html", "text": "Започваме проект за съхраняване на трите основни ценности, открити край Покровник, които са в рамките на 2/3 от обекта, и за неговото цялостно съхраняване. Това обяви на пресконференция в Благоевград министърът на културата Боил Банов, предаде репортер на  Радио „Фокус“ – Пирин . Според министър Банов чест прави на всички членове на инициативния комитет за запазване разкопките край село Покровник за всичко, което са направили и за сърцето, което са вложили, за да защитят своя регион – неговото минало и бъдеще. „Доста време водихме сериозен дебат, но успяхме да вземем някои много важни решения, които са значими и устойчиви по отношение културната ценност, за продължаването на работа по автомагистрала „Струма“, което никак не е маловажно за развитието на целия регион и държавата. Мисля, че в рамките на един конструктивен диалог всички присъстващи на срещата мислим и работим в една посока. Така, че още утре Министерството на културата ще връчи заповедта, от своя върховен орган, който се занимава с паметниците и културното наследство, на Агенция „Пътна инфраструктура“, за да се стартира проект по съхраняване на трите основни открити ценности, в рамките на две трети от обекта, и съхраняване на целия обект. Проект за пренасяне, може би, в рамките на около 20 м“, каза още министър Банов. Той подчерта, че по този начин обектът ще бъде съхранен с неговите ключови и стойностни неща, така че да даде една добра възможност за бъдещо развитие – социализиране, популяризиране и опазване. „АПИ започва това веднага. След като бъдат извършени съответните процедури, които ще бъдат съгласувани на всяко ниво, включително и с обществеността, продължава строителството на магистралата след това. Докато АПИ е там ще осигури охрана на обекта, а след тяхното излизане кметът д-р Атанас Камбитов пое ангажимента той да осигури такава“, заяви министър Банов. \r\nЛивия НИНОВА", "date": "2018.10.09", "title": "Министър Боил Банов: Започваме проект за съхраняване на трите основни ценности, открити край Покровник, които са в рамките на две трети от обекта, и за неговото цялостно съхраняване"}
{"url": "http://www.focus-news.net/news/2018/10/09/2576284/gazeta-express-kosovo-predlozhenieto-za-korektsiya-na-granitsite-predizvika-direkten-sblasak-mezhdu-tachi-i-haradinay.html", "text": "Президентът на Косово и премиерът на страната са дълбоко разделение по отношение на предложението за „корекция на границите“, което бе направено от държавния глава Хашим Тачи и категорично не се приема от министър-председателя Рамуш Харадинай, който заяви в понеделник, че идеята за териториални промени „е мъртва“ и изрази „съболезнованията си“ към всички поддръжници на предложението. Малко след това, на пресконференция в Прищина, Тачи отговори главата на правителството, като го призова да „действа отговорно“ и да „поправи“ изказването си по отношение на диалога със Сърбия, пише  електронното издание на прищинския вестник Gazeta Express . \r\nОсвен другото, Тачи предупреди Харадинай, че може да бъде сменен. „В края на краищата, нашите позиции не са пожизнени, премиерите и президентите могат да бъдат сменяни, те идват и си тръгват, но само тези, които не са готови да се поправят биват сменяни“, заяви държавният глава. Той също разкритикува премиера за приятелството му с Милан Радойчич от Северна Митровица, който, според изданието, е спорна фигура с голямо влияние сред сръбското население в Северно Косово и местните институции, които пък са под директния контрол на сръбския президент Александър Вучич. По думите на Тачи, министър-председателят жертва Прешевската долина заради една личност в севера. \r\n„Аз никога не бих пожертвал Долината заради един човек на север“, категоричен бе косовският президент, като посочи, че при корекцията на границите Прешевската долина, намираща се в Южна Сърбия, ще се обедини с Косово. Освен това Тачи обвини Харадинай, бивш партизански командир от АОК (Армията за освобождение на Косово) в района на Дукагджини, че е увеличил списъците на военните ветерани. \r\nGazeta Express уточнява, че в скорошно интервю Харадинай заяви, че броят на ветераните от АОК е 50-60 хиляди души, докато Тачи в понеделник оспори това и съобщи, че броят на бойците от АОК е бил не повече от 12 хиляди въоръжени мъже. \r\nПревод и редакция:", "date": "2018.10.09", "title": "Gazeta Express (Косово): Предложението за корекция на границите предизвика директен сблъсък между Тачи и Харадинай"}
{"url": "http://www.focus-news.net/news/2018/10/09/2576296/varna-okrazhniyat-sad-ostavi-v-aresta-55-godishniya-mazh-obvinen-za-ubiystvoto-v-dalgopol.html", "text": "Окръжен съд – Варна определели постоянна мярка „Задържане под стража“ на Мартин П. обвинен в убийство на млад мъж, който преди години живеел с дъщеря му на семейни начала. Това съобщиха от пресцентъра на  Съда . На 6 октомври 2018 година в здравния пункт в Дългопол е потърсил помощ млад мъж, след като е бил намушкан с нож. Малко по-късно пострадалият е починал там. \r\nЗа извършеното престъпление се е предал 55-годишния обвиняем. Той  признал, че е намушкал бившия мъж на дъщеря си. Престъплението, в което е обвинен, е тежко умишлено и се наказва с лишаване от свобода за срок от 10 до 20 години. \r\nВ съдебната зала защитата на Мартин П. посочи, че той е с 96% инвалидност поради слепота с едното око и една обездвижена ръка. 55-годишният обвиняем бил в дома си и готвел, когато бившият мъж на дъщеря му нахлул със сила и започнал да го удря и рита. Между двамата отдавна имало конфликт, тъй като убитият Стефан С. обвинявал Мартин за влошените отношения и раздялата с жена му, от която има две деца. По-възрастният мъж държал нощ в ръката си и при опит да се защити намушкал веднъж, фатално по-младия Стефан. „Мартин не е правил опит да се укрие, не е заличавал следи, дори е оставил ножа на масата и сам се е предал на органите на реда. Считаме, че правната квалификация е неточна, тъй като обвиняемият и викал и е търсил помощ, не е търсена агресия“, посочи защитата. \r\nВарненската прокуратура уточни, че все още не е готово освидетелстването на Мартин П., за нанесените му травми от пострадалия и се надяват това да стане другата седмица. Пред Варненския окръжен съд беше представена информация и за предишно условно осъждане на Мартин П. през 2016г. за вещно укривателство, като деянието е извършено в рамките на изпитателния срок. \r\nКато разгледа събраните до момента материали от досъдебното производство, съдът прие, че предвид тежестта на престъплението, предходната съдимост в изпитателния срок, както и наличието на обосновано подозрение за извършване на деянието, в което е обвинен и определи спрямо Мартин П. мярка за неотклонение задържане под стража“. \r\nОпределението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.10.09", "title": "Варна: Окръжният съд остави в ареста 55-годишния мъж, обвинен за убийството в Дългопол"}
{"url": "http://www.focus-news.net/news/2018/10/09/2576298/afp-uraganat-maykal-nabira-sila-po-patya-kam-florida.html", "text": "Ураганът „Майкъл“ вече е буря от 2 степен и се движи към източното крайбрежие на Флорида в северната част на Мексиканския залив, предава  AFP . \r\nОчаква се „Майкъл“ да стане голяма буря от 3 категория преди да се приземи на брега на САЩ в неделя и да предизвика „живото застрашаващи“ пориви на вятъра и обилни валежи, съобщават от Националния център за урагани на САЩ. \r\nПревод и редакция:", "date": "2018.10.09", "title": "AFP: Ураганът „Майкъл“ набира сила по пътя към Флорида"}
{"url": "http://www.focus-news.net/news/2018/10/09/2576299/sliven-obshtinata-e-podgotvila-bogata-kulturna-programa-za-praznika-na-grada.html", "text": "Богата и разнообразна ще бъде програмата за Димитровден - празник на Сливен. Това съобщи заместник-кметът на Общината Пепа Чиликова, съобщиха от пресцентъра на  Община Сливен .   \r\nЧестванията ще започнат на 13 октомври с Открит национален турнир по спортни танци „Купа Сливен 2018“. Друго спортно събитие е 14-и Международен турнир по борба за кадети „Стоте войводи“ на 20 октомври и Маратонът „Хайдушки пътеки“ на 27 октомври.  \r\nТържествено ще бъдат отбелязани „140-години гимназия „Добри Чинтулов“ в дните от 16 до 19 октомври.  \r\nСимфоничният оркестър също ще отбележи своя юбилей – 85 години от създаването си. По този повод на 23 октомври ще се състои негов концерт. Солов органов концерт на Джан Франческо Аморозо ще се състои за първи път в Сливен на 18 октомври. Водещите мероприятия по време на празника са в дните от 24 до 26 октомври.  \r\nРитуалът по преименуване на Регионалния исторически музей на името на д-р Симеон Табаков ще се проведе на 24 октомври. Малко по-късно ще бъдат поднесени и цветя пред неговия паметник.  \r\nТържественото заседание на Общински съвет – Сливен ще се състои на 25 октомври, след което ще бъде подписан Меморандум за сътрудничество с Българска академия на науките. Същата вечер в зала „Сливен“ на тържествена церемония ще бъдат връчени наградите на Община Сливен за 2018 г. На открита сцена малко по-късно на площад „Хаджи Димитър“  ще изнесат концерт  Йорданка Христова, Маргарита Хранова и Дует „Шик“.  \r\nПразнична света Литургия ще бъде отслужена на 26 октомври в Катедрален храм „Свети Димитър“.Тя ще бъде последвана от традиционния ритуал по вписване името на носителя на наградата „Добри Чинтулов“ в паметната лауреатска книга.  \r\nЗа децата е предвидено цирково шоу по бул. „Цар Освободител“, което ще започне в 10.00 часа. Празничният концерт на оркестър „Орфей“ ще започне в 12.30 часа на откритата сцена на централния площад.  \r\nТази година делегации от побратимените на Сливен градове Тернопол, Гера и Печ също ще вземат участие в честванията по повод Димитровден.", "date": "2018.10.09", "title": "Сливен: Общината е подготвила богата културна програма за празника на града"}
{"url": "http://www.focus-news.net/news/2018/10/09/2576297/kmetat-na-sofiya-yordanka-fandakova-iskaneto-za-referendum-vav-vrazka-s-izgrazhdaneto-na-instalatsiya-za-gorene-na-rdf-otpadatsi-e-litsemerno.html", "text": "Нека да си кажат аргументите. Общинският съвет ще се произнесе, ще го разгледа. За мен това искане е лицемерно. Това каза пред журналисти кметът на София Йорданка Фандъкова по повод предложението на общинските съветници от БСП, Глас народен, „Зелените“, Симеон Славчев, Нормална държава и ДСБ за местен референдум във връзка с изграждането на инсталация за горене на RDF отпадъци, предаде репортер на  Агенция „Фокус“ . Попитана има ли смисъл от референдум, ако решението за заем за изграждането на инсталация за горене на RDF отпадъци е взето, кметът коментира: „Смятам, че няма смисъл. Всеки има право да смята различно“. „Това искане в този момент има съвсем други цели, които изобщо не са свързани с това дали да се вземе заем, дали да се построи инсталация“, заяви Йорданка Фандъкова. Тя даде пример с Виена, където е изградена такава инсталация, до която се разхождат майки с колички, както и с Копенхаген, където инсталацията е изградена недалече от Кралския дворец. „Това са тежки внушения. Разбирам и виждам, че в последните седмици започна кампанията и атаката да се обезсмисля и принизява  всяко нещо, което сме направили за града. Защо-защото се работи“, подчерта столичният кмет. „Градът е жив организъм. В него трябва да се работи постоянно. В града постоянно се правят ремонти, нещо се чупи и се поправя“, коментира Йорданка Фандъкова. „Очевидно е, че предизборната кампания започна и то още миналата година с репетиции с бул. „Княз Ал. Донудков“ и редица спекулации. Кампанията продължава“, заяви тя. Попитана как ще коментира искането на Георги Харизанов за оставка на главния архитект на София Здравко Здравков заради напрежението около ремонтите, Йорданка Фандъкова каза: „В момента всеки на всекиго иска оставка. Може би Георги Харизанов не е наясно, че проектите и конкурсите за Втора и Четвърта зона бяха направени, приети и одобрени от предишния главен архитект. С него се „разделих“ още в началото на този мандат неслучайно“.", "date": "2018.10.09", "title": "Кметът на София Йорданка Фандъкова: Искането за референдум във връзка с изграждането на инсталация за горене на RDF отпадъци е лицемерно"}
{"url": "http://www.focus-news.net/news/2018/10/09/2576302/mvnr-na-rusiya-sigurni-pribezhishta-za-teroristi-sashtestvuvat-v-afganistan-i-na-sinay.html", "text": "„Сигурни прибежища“ са терористи съществуват на територията на Индонезия, египетския Полуостров Синай и в Афганистан, заяви в интервю пред  ТАСС  зам-министърът на външните работи на Русия Олег Сиромолотов. \r\n„Сигурни прибежища“ (за терористи) съществуват най-вече там, където се водят бойни действия“, отбеляза високопоставеният дипломат. „Днес такива „прибежища: има на Синай,а терористи се прехвърлят и в Афганистан, и Индонезия“. \r\nПо неговите думи, една от най-сложните задачи в момента е пресичането на завръщането на чуждестранните терористи от районите в Близкия Изток и преди всичко от Сирия и Ирак. „Разбирате, че те се разпространяват по цяла Европа“, поясни Сиромолотов. „А през Беларус и Украйна терористи попадат в Русия“. \r\nПревод и редакция:", "date": "2018.10.09", "title": "МВнР на Русия: „Сигурни прибежища“ за терористи съществуват в Афганистан и на Синай"}
{"url": "http://www.focus-news.net/news/2018/10/09/2576290/veliko-tarnovo-da-se-nadskochi-opitat-za-politizatsiya-na-sluchaya-s-ubiystvoto-na-mladata-zhena-v-ruse-apelirat-velikotarnovski-studenti.html", "text": "Да се надскочи опитът за политизация на случая със зверското убийство на младата жена в Русе апелират великотърновски студенти, предаде репортер на  Радио „Фокус“ – Велико Търново .  Според студентите, макар да има такава тенденция, тя трябва да се преодолее и да се погледне от чисто човешката страна на нещата, да се обърне поглед към човешките права, които са жестоко потъпквани. \r\n„Трябва да имаме възможността да изразяваме себе си без страх. Това не е заплаха, не искаме наказания и възмездия, просто да престанат престъпленията. Свободата на словото е тази протекция, която ни позволява да обменяме свободно и да комуникираме. Така че смъртта на Виктория Маринова за нас е доказателство, че още нещо трябва да се случи и непременно ние младите хора трябва да вземем нещата в свои ръце и да изразим нашата позиция“, коментира една от студентките, организатори на бдението в памет на убитата млада жена в Русе. \r\nНа поклонението беше дошла и студентка, профил „Журналистика“ във Великотърновския университет, която е родом от Русе. Тя обясни, че се включва в инициативата, защото случилото се обвързва нея и колегите ѝ като бъдещи журналисти и обществото като цяло. „Сигурността в България привидно не е подсигурена. Относно свободата на словото, специално  този случай не мисля, че все още можем да говорим, че е обвързан с професията на Виктория Маринова. Доколкото съм запозната като човек живял в Русе и следил новинарския  поток там, тя по никакъв начин не е работила с разследващи репортажи и материали.  Занимаваше се по скоро с материали,  свързани с лайфстайл, обществени каузи, не мисля, че са обвързани със случилото се, но и такава версия не бива да се изключва“, посочи тя. \r\nНейна колежка коментира, че свободата на словото е основополагаща за прогреса на една държава и че хората трябва да могат смело без страх да заявят това, което мислят. \r\nМария НЕДЕВА", "date": "2018.10.09", "title": "Велико Търново: Да се надскочи опитът за политизация на случая с убийството на младата жена в Русе апелират великотърновски студенти"}
{"url": "http://www.focus-news.net/news/2018/10/09/2576294/savetnik-ot-sdsm-osigureno-e-kvalifitsirano-mnozinstvo-za-priemane-na-konstitutsionnite-promeni.html", "text": "Общинският съветник от СДСМ в община Куманово Владимир Павловски написа във „Фейсбук“, че е осигурено квалифицирано мнозинство за приемане на конституционните промени в парламента, предава  македонският портал „А1 Он“ . \r\n„Всичко е възможно, когато го искаш. Осигурени са 80 + депутати за Европейска Македония !!!“ – гласи съобщението на общинския съветник от понеделник \r\nТази информация не е потвърдена официално от тогава. \r\nПревод и редакция:", "date": "2018.10.09", "title": "Съветник от СДСМ: Осигурено е квалифицирано мнозинство за приемане на конституционните промени"}
{"url": "http://www.focus-news.net/news/2018/10/09/2576301/plovdiv-stotitsi-posetiha-aviobaza-graf-ignatievo-v-denya-na-otvoreni-vrati-po-povod-praznika-na-vvs.html", "text": "Стотици приятели на бойната авиация посетиха авиобаза \"Граф Игнатиево\" в Деня на отворени врати по повод празника на Военновъздушните сили, предаде репортер на  Радио „Фокус“ - Пловдив . Представителният духов оркестър на Военновъздушните сили изпълни тържествени маршове. Беше показана и богата експозиция от центрове за показ. Гостите разгледаха и се запознаха отблизо със устройството на самолетни двигатели, видяха катапултните кресла, височинно оборудване, аварийно-спасително имущество, стрелково и зенитно-артилерийско въоръжение. Жив интерес предизвика и специалната автомобилна, самолетообслужваща и противопожарна техника. Най-силно впечатление направиха  самолетите МиГ-21 и МиГ-29, край които се извиха опашки от желаещи да се качат в техните кабини, за да се снимат на мястото на пилота. \r\nПилоти в авиобазата направиха демонстрация на мисията по охрана на въздушното пространство на Република България и принудиха „самолет-нарушител“, в чиято роля бе Спартан С-27J от авиобаза Враждебна, да се сниши за кацане на летището. Военнотранспортният самолет поздрави публиката с „разклащане“ на крилете си. Последваха задачи за въздушен бой и изпълнение на фигури от висшия пилотаж, които предизвикаха възторжените възгласи и бурни аплодисменти от всички присъстващи. \r\nЦветана ТОНЧЕВА", "date": "2018.10.09", "title": "Пловдив: Стотици посетиха авиобаза \"Граф Игнатиево\" в Деня на отворени врати по повод празника на ВВС"}
{"url": "http://www.focus-news.net/news/2018/10/09/2576300/ministar-boil-banov-drugata-sedmitsa-v-blagoevgrad-pristigat-eksperti-na-ninkn-koito-shte-opredelyat-granitsi-i-tochki-na-tseliya-hipotetichen-obekt-kray-pokrovnik.html", "text": "Другата седмица в Благоевград пристигат експерти на Националния институт за недвижимо културно наследство (НИНКН), които ще определят граници и точки не само на откритите неща, а на целия хипотетичен обект край Покровник. Това обяви на пресконференция в Благоевград министърът на културата Боил Банов, предаде репортер на  Радио „Фокус“ – Пирин . Според Банов след това ще могат да продължат и археологическите разкопки във всички посоки. „Ние не можем да бъде сигурни, че от тук насетне няма да излязат и още интересни неща по трасето. Надяваме се, че това ще се случи. Кметът на Благоевград д-р Атанас Камбитов пое още един важен ангажимент, което му прави чест – да започне публични консултации, за изработване на задание, заедно със Съюза на архитектите, археолози и всички, които имат отношение по казуса, за изработване на проект, който вече да доведе до дългосрочно социализиране на обекта“, каза още министър Банов. Той добави, че междинно ще продължат и разкопките във всички посоки, за да може максимално да се види какво има на територията край Покровник.  \r\n„Заданието, което ще се разработва публично и на което ще присъствам аз, заедно с моите специалисти като гарант за това, че ще се случи най-доброто, ще касае със сигурност изграждането на два входа за обекта“, заяви министър Банов. Единият ще бъде при детелината на село Зелен дол, а другият ще бъде направен като слизане от автомагистрала „Струма“, за да може оптимално туристите да имат възможност да посетят обекта. „Почваме работа веднага, ангажирано, всички заедно и мисля, че Благоевград го чакат хубави дни от гледна точка съхранение на миналото, но и опазване в бъдеще“, подчерта министър Банов. \r\nЛивия НИНОВА", "date": "2018.10.09", "title": "Министър Боил Банов: Другата седмица в Благоевград пристигат експерти на НИНКН, които ще определят граници и точки на целия хипотетичен обект край Покровник"}
{"url": "http://www.focus-news.net/news/2018/10/09/2576304/violeta-radeva-bchk-burgas-ot-noemvri-mesets-zapochvame-natsionalnata-kampaniya-topal-obyad-v-uchilishte.html", "text": "От ноември месец стартираме Националната кампания „Топъл обяд в училище“. Това каза за  Радио „Фокус“ – Бургас  Виолета Радева, директор на БЧК – Бургас. „56 деца от село Дебелт ще получават топъл обяд всеки ден“, добави Радева. По думите ѝ целта на тази кампания е да стимулират децата да посещават училището и съответно учебните занятия, тъй като една от основните причини да не го правят е ограничените финансови възможности на семействата им. \r\n„Това е Национална кампания, която стартира в цяла България. Четвърта поредна година ние се включваме активно и винаги реализираме тази кампания в определена община и в определено училище съобразно риска от отпадане на децата от учебното заведение“, каза още Виолета Радева \r\nМария КУРТЕВА", "date": "2018.10.09", "title": "Виолета Радева, БЧК - Бургас: От ноември месец започваме Националната кампания „Топъл обяд в училище“"}
{"url": "http://www.focus-news.net/news/2018/10/09/2576295/ruse-rumanets-e-zadarzhan-vav-vrazka-s-ubiystvoto-na-viktoriya-marinova-nyama-konkretno-zapodozryan-po-sluchaya.html", "text": "Румънец е задържан във връзка с убийството на Виктория Маринова, няма конкретно заподозрян по случая. Това каза директорът на ОДМВР – Русе Теодор Атанасов, предаде репортер на  Агенция „Фокус“ . „Към момента това, което може да се каже е, че в ОДМВР – Русе работи щабът по извършването на убийството в състав министърът на вътрешните работи Младен Маринов, директорът на ГДБОП, трима прокурори от ВКС. Проверява се съпричастността на множество лица към извършването на престъплението“, обясни той. Атанасов допълни, че към момента няма конкретно заподозряно лице.  \r\nВъв връзка с това има ли задържан румънец с молдовско, украинско или друго гражданство, каквито публикации са се появили, Атанасов коментира: „Има задържан в Дирекцията, чието алиби изясняваме, но не е заподозрян в извършването на престъплението. Лицето е румънски гражданин с украински произход. Задържан е за 24 часа. Проверяваме дали лицето е криминално проявен“.", "date": "2018.10.09", "title": "Русе: Румънец е задържан във връзка с убийството на Виктория Маринова, няма конкретно заподозрян по случая"}
{"url": "http://www.focus-news.net/news/2018/10/09/2576289/kmetat-na-sofiya-yordanka-fandakova-proizvoditelyat-na-relsite-na-ul-graf-ignatiev-e-edna-ot-nay-dobrite-kompanii.html", "text": "Производителят на релсите на ул. „Граф Игнатиев“ е една от най-добрите компании. Ще й кажа името- „Фьосталпине“, защото е достатъчно известна. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Имаше много спекулации по отношение на материалите. Имаше твърдения, че релсите са втора употреба“, коментира кметът. „Поискала съм представители, както на тази компания, така и на френската компания, която произвежда уплътненията, на произвеждащата шахтите и отоците, на австрийската, която произвежда плочите, да дойдат тук и да коментират начина на изпълнение“, обяви Йорданка Фандъкова. „Днес на място беше представител на „Фюсталпине“. Очаквам становището как се изпълнява релсовият път“, посочи столичният кмет. „Вярно е, че много ирония има по този въпрос, но контрол означава да гледаш и да връщаш своевременно, а не да приемеш и да платиш некачествено свършена работа“, коментира Йорданка Фандъкова. Тя гарантира, че няма да се плати една стотинка за некачествено свършена работа. „Ако някой ми покаже толкова строго сключен договор, за който и да е проект в страната, ще кажа извинявайте. Друг такъв договор със санкции за близо 4 млн. лева за забавяне, с 1,2 млн. лева санкции за качество, лично аз не знам. Залагам санкциите без да се притеснявам от каквото и да било“, посочи кметът. „Искам да попитам защо не коментираме почти завършения участък от ул. „Солунска“. Чухме много положителни мнения за този участък. Възстановихме паветата, подменихме тротоарите“, посочи Фандъкова. „Ще ги връщаме, докато не го направят като хората“, заяви тя. „Не мога да приема спекулациите и забъркването на името ми с обвинения в корупция. Всеки, който ме познава, знае, че може да ме обвинят в какво ли не, но в корупция- в живота си не съм взела един лев и нямам никакво намерение да взимам“, подчерта кметът. Попитана харесват ли й плочките пред църквата „Св. Седмочисленции“ Йорданка Фандъкова обясни: „Нека завърши проектът. Тогава всеки на място да прецени, а не по снимки или картинки да му внушават какво трябва да бъде мнението му. И в събота, и в неделя бях на обекта почти по цял ден. Разговарях с много хора. Благодаря на всички, които изразиха надеждата, че ще стане хубаво, когато приключи. Има различни мнения, не се изживявам като институция от последна инстанция по отношение на естетическите въпроси“.", "date": "2018.10.09", "title": "Кметът на София Йорданка Фандъкова: Производителят на релсите на ул. „Граф Игнатиев“ е една от най-добрите компании"}
{"url": "http://www.focus-news.net/news/2018/10/09/2576305/varna-politsiyata-razsledva-strelba-s-vazdushna-pushka-i-hvarlyane-na-kamani-po-dva-avtobusa.html", "text": "Неизвестни лица са счупили с въздушна пушка и с камъни стъклата на два автобуса по време на движение в района на Спортна зала. Това съобщи за  Радио „Фокус“ – Варна  директорът на обществения превозвач „Градски транспорт“ Злати Златев. По думите му нападенията са извършени в петък и в неделя вечерта по едно и също време – около 20.00 часа. В първия случай, вероятно с камък, е бил счупен прозорецът на едната врата на съчленен автобус, движещ се по маршрута на линия с №14. Докато изпълнявал редовен курс шофьорът е чул силен пукот. Веднага е подаден сигнал на телефон 112, но от полицията все още не са намерили виновника. Няма пострадали пътници.  \r\nВторият случай е от неделя. На същото място и по същото време, вероятно с въздушна пушка, са пръснати два от прозорците на друг автобус, движещ се по линия с номер 17. Според Злати Златев от „Градски транспорт“ е трябвало да платят над 3000 лева, за да поправят щетите. Автобусът по линия 14 е изпълнявал курсове още в събота, но този превозващ пътници по линия 17, който е съвсем нов, все още не е готов тъй като се чака доставка на стъклата. Поради тази причина от обществения превозвач са били принудени временно да пуснат един от старите автобуси.  \r\nОт пресцентъра на Областната дирекция на МВР потвърдиха за двата случая, но уточниха, че до момента извършителите не са открити. От полицията обаче твърдят, че и двата автобуса са били целени с камъни или други твърди предмети и по тях не е стреляно с каквото и да е оръжие. „Призоваваме гражданите да сигнализират, да се обадят в полицията и да помогнат ако разполагат с информация във връзка с евентуалните извършители или са станали свидетели на двата инцидента. Защото това е много опасно. Най-вероятно виновниците са млади хора, които не мислят достатъчно какво би станало от една обикновена игра за тях. Би било много опасно ако на местата до счупените стъкла имаше пътници“, коментира още директорът на „Градски транспорт“ Злати Златев. \r\nДиана СТОЕВА", "date": "2018.10.09", "title": "Варна: Полицията разследва стрелба с въздушна пушка и хвърляне на камъни по два автобуса"}
{"url": "http://www.focus-news.net/news/2018/10/09/2576306/b92-sarbiya-v-kosovo-arestuvaha-politsay-s-500-grama-kokain.html", "text": "Б. Дж., служител в полицията на Косово, е арестуван за трафик на дрога, предава  белградското радио „Б92 “, като се позовава на информация от прищинското онлайн издание KoSSev. \r\nСпоред информацията на медията, полицаят работи в местното районно управление на полицията в Урошевац, но арестът е проведен на граничния пункт Връбница (с Албания). \r\nПревод и редакция:", "date": "2018.10.09", "title": "„Б92“ (Сърбия): В Косово арестуваха полицай с 500 грама кокаин"}
{"url": "http://www.focus-news.net/news/2018/10/09/2576303/elen-gerdzhikov-sos-bih-se-saglasil-s-referenduma-ako-se-postavi-vaprosa-saglasni-li-ste-da-varnem-obratno-krizata-s-bokluka.html", "text": "Законът категорично казва, че председателят на СОС има три дни, в които трябва да разпредели искането за референдум по комисии. Аз го направих в рамките на три часа, защото смятам, че това е изключително важен въпрос и общинските съветници трябва час по-скоро да се запознаят с аргументите за това закъсняло искане и да се произнесат. Това коментира председателят на СОС Елен Герджиков по повод предложението на общинските съветници от БСП, Глас народен, „Зелените“, Симеон Славчев, Нормална държава и ДСБ за местен референдум във връзка с изграждането на инсталация за горене на RDF отпадъци, съобщиха от  пресцентъра на СОС . „Наистина не виждам логика в това да подкрепяш развитието на един проект и когато се стигне до изпълнението на финална фаза, да го обявиш за несъстоятелен и да се опиташ да го провалиш“, заяви той. „Аз бих се съгласил с този референдум и бих гласувал на него ако се постави въпроса на гражданите – „съгласни ли сте да не правим трета фаза, да разрушим първа и втора, да дадем обратно парите на Европа и да върнем балите и кризата с боклука“, коментира Елен Герджиков. „Не виждам нищо ново в доводите за провеждане на референдум, тази дискусия започна преди 7-8 години. И има поредица от решения на СОС в предишните мандати, както и в този в подкрепа на целия проект за преработка на отпадъци. Донякъде разбирам колегите от Група 5, за които това е първи мандат – те не са участвали в предишни дискусии, но колегите от БСП и ДСБ да участвали и подкрепяли проекта под различни форми“, заяви председателят на СОС. Зам.-председателят на СОС Николай Стойнев  посочи: „Винаги, когато едно дружество има затруднения (Топлофикация-София), трябва да има инвестиции в нови проекти, които да подобрят, както техническите параметри, така и ефективността на дружеството“. „Преките ползи за Топлофикация и за гражданите на София са, че изграждането на една такава инсталация означава 10% по-малко разходи за природен газ. Годишно икономията ще бъде между 12 и 18 млн. евро годишно след изграждането на инсталацията и също така ще се произвеждат допълнително топлоенергия за около 40 хиляди домакинства и електроенергия за 30 хиляди домакинства“, подчерта той. „Това е проект, който има икономическа и екологична целесъобразност. Не случайно над 300 такива инсталации работят в Европа. Ползите са преки както за дружеството, така и за гражданите на София“, заяви Николай Стойнев. Председателят на постоянната комисия по екология Лорита Радева  обясни: „През месец май в СОС се взе решение и общинските съветници одобриха тегленето на заем за завършване на последния етап от интегрираната система за управление на отпадъците на Столична община“.  „Логиката на подобно решение е свързана с това, че ние в момента не започваме от нулата. В началото на проекта беше разработена цялостна концепция за това как ще се управляват отпадъците на Столична община. Ще напомня, че първата и втората фаза на проекта, са вече изградени и то с 84% безвъзмездно финансиране с европейски средства. Когато се взимаха тези решения, колегите, които днес питат трябва ли да изпълним и третата последна фаза, са подкрепяли в различен формат в отделните мандати на СОС проекта“, посочи тя. „И за мен е алогично, и не мога да си обясня как може да подкрепяш ПУП за изграждането на инсталацията за третиране на отпадъци към Топлофикация – нещо, което се случи през 2016-а с подкрепата на колеги както от Група 5, така и от БСП и ДСБ, а днес да поставяш на обществено обсъждане дали това да се случи. В кой момент колегите са били искрени към гражданите на София? – Тогава, когато са гласували ПУП за изграждане на инсталация или когато решават да питат гражданите къде да бъде мястото на инсталацията и дали изобщо да я има. Каква е логиката на подобно действие?“, попита Лорита Радева. „Аз не я откривам и считам, че това е единствено свързано с популизъм. Считам, че София се нуждае от тази инсталация и всички инсинуации за проблеми с въздуха на града са наистина заиграване със страховете на хората“, обяви тя. „Преди около 2 седмици, общински съветници, заедно с кмета и граждани на София, бяхме на посещение във Виена, където има същата инсталация, разположена в центъра на града“, каза още Радева.", "date": "2018.10.09", "title": "Елен Герджиков, СОС: Бих се съгласил с референдума, ако се постави въпроса- съгласни ли сте да върнем обратно кризата с боклука"}
{"url": "http://www.focus-news.net/news/2018/10/09/2576312/ministerstvoto-za-balgarskoto-predsedatelstvo-na-saveta-na-es-2018-i-predstavitelstvoto-na-evropeyskata-komisiya-v-balgariya-organizirat-grazhdanski-debat-balgarskiyat-glas-za-badeshteto-na-evropa.html", "text": "Министерството за Българското председателство на Съвета на ЕС 2018 и Представителството на Европейската комисия в България организират граждански дебат какъв да е утрешният Европейски съюз - „Българският глас за бъдещето на Европа“. Това съобщиха от  пресцентъра на министерството.  Дискусията ще се проведе на 26 октомври 2018 г. от 10.00 часа в залата на Дома на Европа в София, ул. \"Георги С. Раковски\" № 124.", "date": "2018.10.09", "title": "Министерството за Българското председателство на Съвета на ЕС 2018 и Представителството на Европейската комисия в България организират граждански дебат „Българският глас за бъдещето на Европа“"}
{"url": "http://www.focus-news.net/news/2018/10/09/2576314/seminar-na-tema-nasarchavane-na-rastezha-i-sblizhavaneto-v-granichnite-regioni-na-es-shte-se-provede-v-gratskiya-grad-drama-na-25-oktomvri.html", "text": "На 25 октомври в Хидрама Гранд Хотел в град Драма, Гърция ще се проведе семинар на тема \"Насърчаване на растежа и сближаването в граничните региони на ЕС\". Това съобщиха от пресцентъра на  Представителство на ЕК в България . Семинарът се организира от генерална дирекция \"Регионална и селищна политика\" на Европейската комисия и е четвъртият по ред от серия децентрализирани събития във връзка с приемането на Съобщението на Комисията през 2017г.   \r\nГраничните региони често са представяни като лаборатории на европейската интеграция. Насърчаване на общуването в тези региони подпомага тяхното социално и икономическо развитие, като премахва бариерите пред компании и хора в ежедневието им. Не става въпрос само за финансиране, а е важно да се ангажират и заинтересованите лица на местно, регионално, национално и европейско ниво. Споделянето на опит и добри практики биха били ключови за успеха. Затова семинарът ще събере представители от Европейската комисия, национални, регионални и местни власти, както и заинтересовани лица главно от Югоизточна Европа с цел споделяне на знания, информиране за новите инструменти, предложени от Комисията, и установяване на нови контакти между участниците.  \r\nПо време на събитието ще бъде предоставен симултантен превод от/на английски, гръцки, български и румънски език.  \r\nЗа повече информация: http://ec.europa.eu/regional_policy/en/conferences/boosting_drama", "date": "2018.10.09", "title": "Семинар на тема \"Насърчаване на растежа и сближаването в граничните региони на ЕС\" ще се проведе в гръцкия град Драма на 25 октомври"}
{"url": "http://www.focus-news.net/news/2018/10/09/2576309/gen-konstantin-popov-vazpriemam-knigata-vosoko-nebe-kato-istoriya-za-edin-letets-koyto-e-letyal-40-godini.html", "text": "Възприемам книгата „Восоко небе“ за история за един летец, който е летял 40 години.  Това каза народният представител и председател на Комисията по отбрана ген. Константин Попов по време на представянето на биографичната книга за него „Високо небе“, предаде репортер на   Агенция „Фокус“.   „Добре дошли на всички на това представяне. Малко странно. Живият герой да присъства в публиката някак си не е много типично. Не изглежда добре и за това възприемам тази книга като история за един летец, който е летял 40 години. Това е едно голямо щастие. Това е небивал късмет. Така възприемам своя живот“, каза той и благодари на автора на книгата Димитър Ставрев за изключителния труд.  \r\nСпоред Попов е важно човек да се погледне отстрани и да види какво представлява. „Може би след време ще има друга книга, може би тритомник, в който няма да бъдат изброени само хубавите ми черти, а най-вероятно и лошите“, заяви още ген. Попов. По думите му човек се учи не от това, което е направил, а по-скоро от грешките. „През моя живот съм допуснал доста грешки. Допуснал съм и неща, за които не искам да си спомням, но все пак тази книга има своята роля и място поне поради факта, че успя да събере доста хора на едно място. Хора, с които не сме се виждали, с които обаче сме споделяли една съдба. С които сме страдали заедно“, допълни ген. Попов.  \r\nДеница КИТАНОВА", "date": "2018.10.09", "title": "Ген. Константин Попов: Възприемам книгата „Восоко небе“ като история за един летец, който е летял 40 години"}
{"url": "http://www.focus-news.net/news/2018/10/09/2576307/dimitar-stavrev-v-knigata-visoko-nebe-mogat-da-se-otkriyat-interesni-fakti-za-zhivota-na-gen-konstantin-popov.html", "text": "В книгата „Високо небе“ могат да се открият интересни факти за живота на ген. Константин Попов. Това каза авторът на биографичната книга за ген. Константин Попов \"Високо небе\" Димитър Ставрев по време на нейното представяне, предаде репортер на  Агенция \"Фокус\".   Димитър Ставрев обясни, че след като е поел ангажимента да напише книгата за ген. Попов се е оказало, че трябва да бъде готова в кратък срок. „Благодарение на неговата войнска дисциплина, той изключително много помогна\", каза по адрес не ген. Попов авторът на книгата. \"Предостави един списък на хора, които биха говорили за него и в рамките на юни месец всички тези хора бяха интервюирани. Интервютата бяха свалени и книгата беше почти готова. Искам да благодаря на ген. Попов, че прояви разбиране и  удължи срока за готовност на книгата“, каза той. По думите му в края на август книгата е била в предпечат. „Доколко актуална е тази книга може да се съди по един факт. В нея има една снимка, която е правена от 20 септември, когато ген. Попов беше на връх Каймакчалан. Книгата е абсолютно актуална и съвсем прясна“, заяви Ставрев. Той уточни, че в книгата могат да се открият интересни факти за живота на ген. Попов. „Когато разговарях с хората, които са го познавали открих много нови черти от неговия характер“, заяви Ставрев. „През цялото време на своя живот и служба целенасочено е трупал знания  и умения и след това ги е реализирал“, заяви още Ставрев.  \r\nДеница КИТАНОВА", "date": "2018.10.09", "title": "Димитър Ставрев: В книгата „Високо небе“ могат да се открият интересни факти за живота на ген. Константин Попов"}
{"url": "http://www.focus-news.net/news/2018/10/09/2576310/narodnite-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-oblastite-ruse-silistra-i-razgrad.html", "text": "На 10 октомври 2018 г. продължават срещите на народните представители от ПГ на „БСП за България” в страната с граждани,  пред които те представят „Визия за България”. Предвидено е посещение  в областите Русе, Разград и Силистра, съобщиха от пресцентъра на  НС на БСП .  Срещи в Разградска област   \r\nОт 17.00 часа в град Лозница народните представители от ПГ на „БСП за България” Иван Иванов, Веска Ненчева и Денчо Бояджиев, ще се срещнат с граждани в „Червената зала” на читалище \"Пробуда\". По същото време, в гр. Завет, депутатите Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП. Срещи в Русенска област \r\nВ Русенска област срещите на депутатите на левицата ще започнат в 14.30 в град Глоджево. Там Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище \"Христо Ботев\" на ул. \"Димитър Благоев\" 38. Тема на срещата ще бъде - Визията на левицата за образованието. В 17.15 часа в село Обретеник Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон” на читалището. В 17.30 часа в с. Борисово, община Сливо поле, депутатите Валентина Найденова и Радослав Стойчев ще се срещнат с граждани в пенсионерския клуб. \r\nПо същото време, в с. Бабово, народните представители Иван Ченчев и Георги Андреев ще се срещнат с хората от селото в местното читалище, а в гр. Две могили, Манол Генов и Лало Кирилов ще се срещнат с гражданите в Клуба на интелектуалеца на ул. \"Кирил и Методий\" 14. Срещата е в 18.00 часа.  Срещи в Силистренска област \r\nВ Силистренса област, срещите на депутатите от ПГ на „БСП за България” започват в с. Професор Иширково. В 16.00 часа проф. Светла Бъчварова и Стефан Бурджев ще се срещнат с представители на местната  земеделска кооперация. В същия час, в гр. Силистра, зам.-председателите на ПГ на „БСП за България” Драгомир Стойнев и Весела Лечева, както и народният представител Петър Кънев  ще се срещнат с представители на бизнеса от речния град в „Син салон” на ресторант „Данубе”. В 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.  \r\nВ 18.00 часа започват редица срещи на депутати от ПГ на „БСП за България” с граждани от различни населени места в Силистренска област. В с  Кайнарджа, Христо Проданов, Георги Гьоков и Донка Симеонова се срещат с хората в читалището на селото. В гр. Дулово Атон Кутев, Кольо Милев и  Димитър Стоянов се срещат с гражданите в залата на общината. В гр. Алфатар Дора Янкова и Николай Цонков ще се срещнат с хората в ресторант \"Добруджанска къща”. В с. Ситово Александър Симов, Филип Попов и Красимир Янков, ще се срещнат с хората в местното читалище. В гр. Главиница Крум Зарков и Валентин Ламбев ще се срещнат с хората в залата на Общинския съвет. \r\nВ град Тутракан в 17.00 часа депутатите Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала.  \r\nОсвен срещи в областите Русе, Силистра и Разград, разговори за \"Визия за България\" ще се проведат в  Благоевград и Враца .  \r\nВ 18.00 часа в Благоевград народните представители Петър Витанов, Тома Томов, Николай Бошкилов и Богдан Боцев  ще се срещнат с граждани в залата на Историческия музей      \r\nВ 11.00 часа в град Враца, депутатите Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП.", "date": "2018.10.09", "title": "Народните представители от ПГ на „БСП за България” ще обсъдят „Визия за България” с граждани от областите Русе, Силистра и Разград"}
{"url": "http://www.focus-news.net/news/2018/10/09/2576313/veliko-tarnovo-obshtinata-investira-v-izgrazhdaneto-na-nov-futbolen-teren-s-izkustveno-trevno-pokritie.html", "text": "Общината инвестира в изграждането на нов футболен терен с изкуствено тревно покритие. Вече е обявена обществената поръчка за избор на изпълнител, показва  справка на сайта на Общината . Игрището ще се намира в района на Спортното училище в града в кв. „Бузлуджа“. \r\nИнвестицията е за близо 700 000 лева, като средствата бяха отпуснати с постановление на Министерски съвет след проведени разговори между кмета Даниел Панов и представители на изпълнителната власт.  \r\nС изграждането на нов терен се дава шанс за улесняването на тренировъчния процес на близо 300 млади спортисти от местните клубове. Освен изкуствено тревно покритие е предвидено изграждането на периферна ограда от метални оградни пана и стълбове с височина 220 метра, както и съвременна дренажна система. Оферти ще се приемат до 9 ноември т.г. При гладко протичане на процедурата се очаква да започне и същинското строителство.", "date": "2018.10.09", "title": "Велико Търново: Общината инвестира в изграждането на нов футболен терен с изкуствено тревно покритие"}
{"url": "http://www.focus-news.net/news/2018/10/09/2576315/sport-ludogorets-se-razdeli-s-paulo-autuori.html", "text": "Българският шампион Лудогорец се разделя със старши-треньора Пауло Аутуори по взаимно съгласие. Бразилският специалист е поискал да бъде освободен по лични причини и според уговорката с ръководството ще бъде начело на отбора в мача срещу Левски на 20 октомври, след което ще бъде свободен. Негов заместник ще е Антони Здравков, досегашния му помощник. Той ще дебютира в мача срещу АЕК Ларнака от Лига Европа.", "date": "2018.10.09", "title": "Спорт: Лудогорец се раздели с Пауло Аутуори"}
{"url": "http://www.focus-news.net/news/2018/10/09/2576311/kaloyan-pargov-bsp-sofiya-vaprosat-za-mestniya-referendum-e-prekaleno-vazhen-za-da-se-podigravat-s-nego-upravlyavashtite-v-so.html", "text": "Въпросът за местния референдум за изграждане на инсталация за изгаряне на RDF-отпадъци е прекалено важен, за да си позволяват управляващите в Столична община да се подиграват с него. Това заяви лидерът на БСП - София и председател на групата на социалистите в Столичния общински съвет Калоян Паргов, съобщиха от пресцентъра на  БСП-София . Той направи коментара, след като стана ясно, че внесеният вчера от общо 15 общински съветници от 4 групи в СОС - БСП и представители на Група 5, „Сердика” и ДСБ от Реформаторски блок Доклад с искане за местен референдум за изграждане на инсталация за горене на RDF в София е бил разпределен за разглеждане в комисии още от днес. \r\n„Настояваме общинските съветници да се запознаят обстойно и внимателно с мотивите в него и искаме становището на кмета Йорданка Фандъкова”, заяви Калоян Паргов. „Действията на ГЕРБ в СО изобщо не ме изненадват, напълно в техен стил е да принуждават общинските съветници да гласуват нещо, с което не са се запознали. Така беше и с последния Доклад, свързан със завода за боклук, който беше внесен за гласуване през пролетта. Пуснаха ни го един ден преди да го разглеждаме при това без проекта и без финансовата обосновка. Сега се опитват да пробутат и референдума по същата формула. Колко от членовете на комисите, които заседават днес и гледат Доклада, са го прочели и са го осмислили?! Това искам да знам. Председателят на СОС Елен Герджиков е длъжен в срок от 3 дни да го разпредели за гледане в Комисиите, но няма правило в 24-часов срок да бъде разгледан от членовете на тези комисии. Това не е извънредна точка. Срокът за гласуване на Сесия на СОС на подобен доклад е един месец, за да може всички съветници да прочетат доклада, да се запознаят и да осмислят мотивите, за да вземат решение дали да го подкрепят или - не”, допълни той. \r\nВъпросите, на които гражданите на София биха имали възможност да отговорят, ако бъде проведен местен референдум, са три. Първият е - съгласни ли сте Столична община да изразходва 157 милиона евро, от които 67 милиона евро заем за изграждане на инсталацията за изгаряне на RDF/изгаряне на отпадъци? Вторият - съгласни ли сте инсталацията за изгаряне на RDF/отпадъци да се построи в центъра на София, район Сердика, бул. „История Славянобългарска”, на територията на ТЕЦ “София”? И третият - съгласни ли сте инсталацията за изгаряне на RDF/отпадъци да се построи до Завода за механично и биологично третиране на отпадъци в местността „Садината” до село Яна? \r\n„Основният дебат в Столичния общински съвет беше именно за мястото на изграждане на инсталацията за горене на RDF. Тогава с много „крехко“ мнозинство беше избрано да бъде на територията на ТЕЦ „София“, припомни Калоян Паргов. „Видяхме, че софиянци също са доста объркани. Появиха се много анкети, в които мненията бяха разнопосочни. В крайна сметка, по толкова важен въпрос за гражданите, трябва да се чуе и тяхното мнение. Защото проблемът със замърсения въздух в София, за който най-накрая през 2017 година управляващите в СО бяха принудени да признаят, е доста притеснителен. При това той се прояви, след като същите тези управляващи бяха инвестирали над 600 милиона лева за справяне с него. И тук да ги попитам – тези пари на вятъра ли бяха хвърлени? И не на последно място смятам, че гражданите имат право да заявят мнението си по въпросите, които се отнасят до качеството на живота им в града. Доказателство за това е и възникналото огромно напрежение около ремонта на улица „Граф Игнатиев“ и градинката пред църквата „Свети Седмочисленици“, заяви още той. \r\nКалоян Паргов припомни, че позицията на БСП е инсталацията за изгаряне на отпадъците да бъде изградена на площадката на завода в местността „Садината“. „Така ще бъдат спестени разходи за транспорт, няма да бъде допълнително замърсяван въздухът в столицата. Все пак ТЕЦ „София“ се намира в централната градска част и евентуално замърсяване от него ще се отрази на качеството на живот на над 200 000 души, които живеят в кварталите и селата наоколо. Нека не забравяме, че в последните статистически доклади за продължителността на живота, данните показаха, че ние живеем с 2,5 години по-малко заради замърсения въздух в града ни. А според експерти, местността „Садината“ е много подходяща за изграждане на подобна инсталация, тъй като въздушните маси се движат от запад на изток и вероятността запрашаването да се върне в София е нищожна. Не случайно точно на това място преди години е бил построен и заводът „Кремиковци“, уточни той. \r\nЗаместник-председателят на СОС от БСП Милка Христова добави, че се надява този път Столична община да създаде добър прецедент и да одобри провеждането на местен референдум за разлика от отхвърления преди време във връзка със „Софийска вода“. „Дано управляващите да не се уплашат от мнението на гражданите, каза тя. „Всички сме длъжни да вземем предвид различните мнения на хората. Всяка една от групите, които поставиха въпросите си за бъдещия местен референдум, ще си ги защитава със съответните доводи и аргументи. В крайна сметка софиянци сами трябва да изберат, това е тяхно право. Дори и да не събере необходимото мнозинство този референдум, за да стане задължителен за Столична община, той ще покаже желанието на гражданите. Трябва да имаме предвид също, че този заем от 67 милиона евро, на който бенефициент е СО, ще бъде изплащан от столичната „Топлофикация”. При наличието на огромните задължения, които тя има към момента и които наближават 800 милиона лева, веднага би следвало да поставим въпроса как това почти фалирало наше общинско дружество ще изплаща огромната сума. И как това ще се отрази на цената на топлинната енергия и евентуално няма ли да повлияе на такса смет. Ние досега не видяхме никакви убедителни разчети в тази посока. Подозирам, че именно клиентите на „Топлофикация“ ще се наложи да изплащаме този заем“, заяви още тя.", "date": "2018.10.09", "title": "Калоян Паргов, БСП-София: Въпросът за местния референдум е прекалено важен, за да се подиграват с него управляващите в СО"}
{"url": "http://www.focus-news.net/news/2018/10/09/2576308/inzh-svetoslav-glosov-api-imame-ideyna-razrabotka-kak-i-kade-da-badat-izmesteni-otkritite-obekti-kray-pokrovnik-za-da-mozhe-da-prodalzhim-stroitelstvoto-na-avtomagistrala-struma.html", "text": "Искам да Ви уверя, че Агенция „Пътна инфраструктура“ работи по въпроса за разкопките край Покровник и строежа на автомагистрала „Струма“. Това каза на пресконференция в Благоевград инж. Светослав Глосов, председател на управителния съвет на Агенция „Пътна инфраструктура“, предаде репортер на  Радио „Фокус“ – Пирин . „Имаме идейна разработка как и къде да бъдат изместени откритите артефакти, така че по проекта се работи, но не е официализирано това, което да се прави. Днес сме много доволни от срещата, тъй като се уточни как да бъдат изместени обектите“, каза още инж. Глосов. Той добави, че шестте месеца, които са били загубени като строителство на магистралата, ще трябва да бъдат наваксани от строителя. „Няма да е толкова лесно, но автомагистралата ще стане готова. Работим по проекта за изместване на обектите. Те ще бъдат на ново място – в сервитута на агенцията. Ще бъдат консервирани, за да може да продължи работата по магистралата. В наш интерес е това да се случи максимално бързо, нещата да бъдат съгласувани с всички органи, които извършват тази дейност“, каза още инж. Глосов. \r\nЛивия НИНОВА", "date": "2018.10.09", "title": "Инж. Светослав Глосов, АПИ: Имаме идейна разработка как и къде да бъдат изместени откритите обекти край Покровник, за да може да продължим строителството на автомагистрала „Струма“"}
{"url": "http://www.focus-news.net/news/2018/10/09/2576320/desetki-grazhdani-voenni-i-obshtestvenitsi-prisastvaha-na-predstavyaneto-na-knigata-za-gen-konstantin-popov-vosoko-nebe.html", "text": "Десетки граждани, военни и общественици присъстваха на представянето на книгата за ген. Константин Попов „Восоко небе“, предаде репортер на  Агенция „Фокус“ .  В книгата са поместени разкази и интервюта на много хора за ген. Константин Попов. Представянето на книгата се проведе в Централния военен клуб. Нейн автор е Димитър Ставрев.  \r\nОт издателството на книгата обърнаха внимание, че изданието се представя в навечерието на празника на ВВС - 16 октомври, както и, че интервюираните в нея определят ген. Константин Попов като ерудиран, начетен и знаещ българин.  \r\nЖурналистът Десислава Маркова коментира, че й е трудно да говори за ген. Попов. „Ще използвам за ген. Константин Попов думите на Валери Петров, че той е от един особен род на хвърчащите хора. Когато за първи път бях при него през 2013 г. като журналист с намерение да правя филм за 100-годишнината за ВВС, видях един тих, строг делови човек, който изслуша всичките ми претенции за снимане. Отговори кратко и ясно какво ще стане и какво няма да стане. На желанието ми да се кача на изстребител, каза: „Само през трупа ми“, коментира Маркова. „От него тогава чух, че авиацията е мечта, каза ми, че това е като да погледнеш нагоре към небето и да кажеш „Аз искам да бъда там“ и да се забавляваш с това“, допълни още Десислава Маркова. По думите й и като политик той още милее за авиацията.   \r\nДиректорът на Авиационната библиотека към ВВС Соня Симеонова обясни, че библиотеката е създадена преди 25 години „През тези 25 години се измениха 7-8 командващи ВВС и ген. Попов е този от тях, който най-много е допринесъл за развитието на библиотеката като съвременна, модерно оборудвана, компютъризирана, за което му благодарим“, заяви още Симеонова.  \r\nСлед представянето ген. Попов раздаде десетки автографи на читатели и приятели. \r\nДеница КИТАНОВА", "date": "2018.10.09", "title": "Десетки граждани, военни и общественици присъстваха на представянето на книгата за ген. Константин Попов „Восоко небе“"}
{"url": "http://www.focus-news.net/news/2018/10/09/2576321/shumen-glasuvaha-iskaniyata-na-obshtinite-shumen-smyadovo-i-kaspichan-za-zakupuvane-na-sadove-za-smet-sas-sredstva-ot-otchisleniyata.html", "text": "Гласуваха исканията на общините Шумен, Смядово и Каспичан за закупуване на съдове за смет със средства от отчисленията, предаде репортер на  Радио „Фокус“ - Шумен . Членовете на Регионалното сдружение за управление на отпадъците дадоха съгласие за контейнери Община Шумен да разходва 478 500 лв., за Община Смядово – до 30 000 лв., за Община Каспичан до 15 000 лв. за контейнери и до 25 000 лв. за закупуване на хидростатична тракторна косачка. „Всеки от кметовете на трите общини трябва да подаде заявление до РИОСВ - Шумен, да получи тяхното съгласие  и съответно да им бъдат преведени средствата“, обясни Живка Атанасова, гл. експерт „Екология“ в Община Шумен. „Закупуването на съдове за отпадъци е скъпо задължение на общините. Нормативната уредба позволя да се ползват средства от отчисленията при депониране на отпадъците. Ръководството на Община Шумен реши да се възползва от тази възможност и поиска средствата, които са в размер на 478 500 лв. да бъдат разплатени от събраните отчисления по сметката на Община Шумен“, обясни Живка Атанасова. Тя посочи, че част от съдовете вече са доставени и в момента се сглобяват. „След както мине авансовото плащане, фирмата има готовност да започне разставянето на контейнерите, като по договор срокът е 4 месеца“, каза Атанасова. Тя посочи, че парите са за 725 контейнера. Те ще бъдат разположени засега само в район „Север“ и промишлените предприятия, които са заявили индивидуални съдове за отпадъци. „Имахме обществена поръчка, която като качество контейнерите не ни удовлетвори, поискахме прекратяването и, върнаха ни авансовото плащане, в края на миналата година обявихме нова обществена поръчка и подписахме договор с друга фирма“, припомни Атанасова. Тя допълни, че броят на съдовете за смет е същият, но сумата е по- висока, с около 100 000 лв. \r\nИвелина ИВАНОВА", "date": "2018.10.09", "title": "Шумен: Гласуваха исканията на общините Шумен, Смядово и Каспичан за закупуване на съдове за смет със средства от отчисленията"}
{"url": "http://www.focus-news.net/news/2018/10/09/2576324/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.10.09", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/10/09/2576316/ministar-boil-banov-ministerstvoto-na-kulturata-shte-osiguri-sredstvata-za-prodalzhavane-razkopkite-kray-selo-pokrovnik.html", "text": "Това, което е в рамките на ангажимента на Агенция „Пътна инфраструктура“ за разкопките край Покровник, те ще го извършат. Това каза на пресконференция в Благоевград министърът на културата Боил Банов във връзка с въпроса кой ще осигури средства за продължаване проучванията на обекта, предаде репортер на  Радио „Фокус“ – Пирин . „Оттам насетне разкопките вече и като паметник от Национално значение ще бъдат финансирани от Министерството на културата. Водим разговори и с Министерството на регионалното развитие и благоустройството, така че финансирането е подсигурено. Надяваме се, че ще излязат още неща“, каза още министър Банов. Той отбеляза, че обектът край Покровник, заедно с античен град Хераклея Синтика и Мурсалево, ще оформят един уникален район в Югозападна България, който ще има изключително обекти. „Мисля, че не можем да говорим локално само за този обект, а за развитие на целия регион, за сериозно развитие на културния туризъм. Съчетано с магистрала „Струма“ наистина този регион го чакат по-добри дни“, добави министър Банов. Той подчерта, че с проведената среща днес в Благоевград ще бъде „събуден“ интереса в целия регион по отношение социализирането и популяризирането на археологическите обекти. \r\nЛивия НИНОВА", "date": "2018.10.09", "title": "Министър Боил Банов: Министерството на културата ще осигури средствата за продължаване разкопките край село Покровник"}
{"url": "http://www.focus-news.net/news/2018/10/09/2576318/inzh-svetoslav-glosov-api-nad-7-mln-lv-e-vlozhila-agentsiya-patna-infrastruktura-za-razkopkite-kray-mursalevo.html", "text": "Над 7 млн. лв. е вложила Агенция „Пътна инфраструктура“ за разкопките край Мурсалево. Това каза на пресконференция в Благоевград инж. Светослав Глосов, председател на управителния съвет на Агенция „Пътна инфраструктура“, предаде репортер на  Радио „Фокус“ – Пирин . Според инж. Глосов това са били средства, които са осигурени извън основната работа. „Това, което е трябвало да се направи от Агенция „Пътна инфраструктура“, е било направено. Това потвърждава, че ние правим това, което е необходимо за този регион“, каза още инж. Глосов. \r\nЛивия НИНОВА", "date": "2018.10.09", "title": "Инж. Светослав Глосов, АПИ: Над 7 млн. лв. е вложила Агенция „Пътна инфраструктура“ за разкопките край Мурсалево"}
{"url": "http://www.focus-news.net/news/2018/10/09/2576317/mosv-ne-e-ustanoveno-nadnormeno-zamarsyavane-na-vazduha-kray-smetishteto-v-ihtiman.html", "text": "Експерти от РИОСВ – София следят на място ситуацията при горящото депо за битови отпадъци край Ихтиман. Не са установени превишения в нормите за качеството на атмосферния въздух при населените места в района. Това съобщиха от пресцентъра на  Министерство на околната среда и водите . Горящото депо е бивше общинско сметище за битови отпадъци, което е закрито предвид факта, че не отговаря на нормативните изисквания и не функционира от октомври 2016 г.   \r\nВ момента от общината и ПБЗН се работи активно, като на място са 5 пожарни автомобила и техника, извършваща запръстяване. От РИОСВ е дадено предписание на общината да осъществява непрекъснат контрол до пълното потушаване и преустановяване на дименето.  \r\nВ района експерти от РИОСВ – София и Изпълнителната агенция по околна среда извършват замерване на качеството на атмосферния  въздух с мобилен апарат за аварийни ситуации. Към момента не са установени превишения и няма опасност за населението в най-близко разположените населени места и сгради в района.  \r\nОт Регионалната инспекция по околната среда и водите са извършвани периодични проверки, при които са констатирани минимални, в момента на проверките, количества нерегламентирано депонирани отпадъци. Дадени са предписания на кмета на общината като отговорно лице, съгласно Закона за управление на отпадъците, за осъществяване на превантивен контрол с цел недопускане на запалвания през летния сезон, ограничаване на достъпа на външни лица до сметището,  предотвратяване на нерегламентирано депониране и налагане на глоби и санкции на нарушителите.  \r\nВ края на месец септември т.г. в Предприятието за управление  на дейностите по опазване на околната среда е внесен проект за рекултивация на закритото депо, който в момента се разглежда.", "date": "2018.10.09", "title": "МОСВ: Не е установено наднормено замърсяване на въздуха край сметището в Ихтиман"}
{"url": "http://www.focus-news.net/news/2018/10/09/2576325/targovishte-vremenno-e-zatvoren-uchastak-ot-patya-sofiya-varna-na-km-233-poradi-katastrofa.html", "text": "Временно е затворен за движение участък от първокласния път I-4 София-Варна в община Търговище – на км. 233 /между разклона за с. Васил Левски и разклона за „Енерсис“ АД/ поради пътно-транспортно произшествие, сигнал за което е получен в дирекцията около 14,50 ч. Това съобщиха от  ОД на МВР-Търговище . По първоначални данни лек автомобил „Хюндай“ с търговищка регистрация, пътуващ в посока гр. Търговище, се е ударил с предната си част в движеща се в обратната посока строителна машина- фадрома, а впоследствие – в крайпътна мантинела. Водачът на лекия автомобил е откаран за преглед в МБАЛ-Търговище. В момента се извършва оглед на местопроизшествието. До приключването му движението на МПС в участъка ще се осъществява по обходен маршрут: за пътуващите в посока гр. Варна МПС – през селата квартал „Бряг“ - с. Съединение – с. Мировец – път II-51, /или през гр. В. Преслав/; а за пътуващите в посока София – разклона за с. Буховци – с. Макариополско - квартал „Бряг“ на гр. Търговище. Движението в участъка се регулира от екипи на сектор „Пътна полиция“ и на РУ-Търговище.", "date": "2018.10.09", "title": "Търговище: Временно е затворен участък от пътя София-Варна на км 233 поради катастрофа"}
{"url": "http://www.focus-news.net/news/2018/10/09/2576323/d-r-atanas-kambitov-kmet-na-blagoevgrad-zadanieto-koeto-shte-razrabotim-shte-vklyuchva-prouchvane-na-terena-kray-pokrovnik-i-izgrazhdane-na-neobhodimata-arhitektura-za-sotsializirane-na-obekta.html", "text": "Заданието, което ще разработим, няма да включва само проучване на терена, но и изграждане на цялата необходима архитектура за социализиране на обекта край Покровник. Това каза кметът на Благоевград д-р Атанас Камбитов по време на пресконференция, предаде репортер на  Радио „Фокус“ – Пирин . Той отбеляза, че освен проучване на терена, ще се работи в посока изграждане на входни пътища за обекта, не само откъм Зелен дол, но и от към Покровник. Освен това ще бъдат изградени паркинги и всичко, което ще бъде необходимо като инфраструктура за обекта. „Ще се постараем да изградим един цялостен, туристически, работещ обект. Заданието ще бъде обсъждано с всички заинтересовани страни“, каза още д-р Атанас Камбитов. Той добави, че всички разумни предложения ще бъдат обект на разговори. По отношение на финансирането, кметът д-р Атанас Камбитов заяви, че ще се търси национално финансиране, както ѝ възможности по оперативните програми. „Имаме и още една идея – ще мислим в посока частично финансиране чрез фонда на фондовете“, допълни д-р Атанас Камбитов. \r\nЛивия НИНОВА", "date": "2018.10.09", "title": "Д-р Атанас Камбитов, кмет на Благоевград: Заданието, което ще разработим, ще включва проучване на терена край Покровник и изграждане на необходимата архитектура за социализиране на обекта"}
{"url": "http://www.focus-news.net/news/2018/10/09/2576328/d-r-kristiyan-kirilov-obshtinski-savet-svishtov-savetat-shte-podkrepi-vsichko-neobhodimo-za-da-se-sluchi-barzoto-izgrazhdane-na-novata-industrialna-zona-v-grada.html", "text": "Общински съвет – Свищов ще работи за развитието на терена на старите казарми в града. Местните парламентаристи ще подкрепят всички необходими решения, за да може процесите да се случват по-бързо. Това заяви в предаването „Добре дошли в Свищов“ на  Радио „Фокус“ – Велико Търново  председателят на ОбС – Свищов д-р Кристиян Кирилов. Той коментира, че след като държавата е предала земята на местната администрация, тя се е ангажирала да подпомага дейността на Общината. „Вече няма как да казваме, че сме забравени и никой не се интересува от Свищов. Напротив, казваме, че местната власт, Общинският съвет, кметът, ръководството на областно ниво и държавата, вървим заедно и в една посока. При това положение ние наистина сме на правилния път и ще стигнем до крайната цел – създаването на един индустриален парк, който да бъде в бъдеще един достатъчно сериозен и гарантиращ устойчивостта на региона фактор“, допълни д-р Кирилов. Той подчерта и, че общинските съветници ще работят за това терените да не се разпродадат изцяло и това „да не се случва на парче“. \r\nЛуиза ТРАНЧЕВА", "date": "2018.10.09", "title": "Д-р Кристиян Кирилов, Общински съвет – Свищов: Съветът ще подкрепи всичко необходимо, за да се случи бързото изграждане на новата индустриална зона в града"}
{"url": "http://www.focus-news.net/news/2018/10/09/2576322/varna-politsiyata-prodalzhava-rabotata-po-izyasnyavane-na-sluchaya-s-vlachenoto-ot-avtomobil-kuche.html", "text": "Полицията във Варна продължава работата по изясняване на случая с влаченото от автомобил куче. Това каза за  Радио „Фокус“ – Варна  говорителят на Областната дирекция на МВР Ивана Милева. Сигнал за инцидента е подаден в събота вечер, като действията по разследването му са започнали незабавно. Има образувано досъдебно производство, материалите са докладвани на прокурор от Районната прокуратура – Варна. Изясняват се детайли и обстоятелства около случилото се. „Създадена е организация по всички районни управления в града зоополицаите да разследват максимално бързо и ефективно престъпленията спрямо животни, тъй като случаите на жестокост предизвикат широко обществено възмущение“, обясни още Ивана Милева \r\nДиана СТОЕВА", "date": "2018.10.09", "title": "Варна: Полицията продължава работата по изясняване на случая с влаченото от автомобил куче"}
{"url": "http://www.focus-news.net/news/2018/10/09/2576319/a1-on-makedoniya-vmro-dpmne-tvardi-che-predsedatelyat-na-manu-e-promenil-pozitsiyata-si-za-imeto-zashtoto-sdsm-e-naznachil-dashterya-mu-na-rabota-v-svetovnata-banka.html", "text": "ВМРО-ДПМНЕ твърди, че дъщерята на председателят на Македонската академия на науките и изкуствата (МАНУ) Таки Фити е назначена в Световната банка във Вашингтон като представител на Македония, предава  македонският портал „А1 Он“. \r\n„Дъщерята на Таки Фити, Нина Фити, е изпратена от правителството в Световната банка като представител на Република Македония, но правителството още не е съобщило дали и кой е изпратен на тази функция във Вашингтон“, заяви Дарко Костовски от ВМРО-ДПМНЕ. \r\nТаки Фити, отбеляза Коствоски, казваше, че правителството трябва да се бори за решение за името, което да не бъде за цялостна употреба. На 11 септември, добави той, Таки Фити каза, че постигнатото решение е приемливо за МАНУ. \r\nПревод и редакция:", "date": "2018.10.09", "title": "„А1 Он“ (Македония): ВМРО-ДПМНЕ твърди, че председателят на МАНУ е променил позицията си за името, защото СДСМ е назначил дъщеря му на работа в Световната банка"}
{"url": "http://www.focus-news.net/news/2018/10/09/2576329/plovdiv-150-uchenitsi-ot-tsyala-balgariya-se-vklyuchiha-v-natsionalniya-uchenicheski-konkurs-na-obshtina-karlovo-posveten-na-170-tata-godishnina-ot-rozhdenieto-na-hristo-botev.html", "text": "150 ученици от цяла България се включиха в Националния ученически конкурс „Свобода или смърт юнашка“, посветен на 170-тата годишнина от рождението на Христо Ботев. Това съобщи в предаването  „Часът на Карлово”  на  Радио „Фокус”- Пловдив  Маргарита Сангурова, главен специалист в дирекция „Хуманитарни и социални дейности“ на община Карлово. Националният  конкурс  „Свобода или смърт юнашка“ е организиран от Община Карлово под патронажа на Министерство на образованието и науката и РУО – Пловдив. \r\nУчастниците в конкурса са били разпределени в две възрастови групи – от V до VII клас и от VIII до XII клас. Участниците са се състезавали в четири жанра – есе, стихотворение, живопис и графика. „Престижната инициатива доказа, че патриотът, който отдаде целия си живот, младост и сила в името на идеала за свободна България, родолюбецът, който докосва всяко българско сърце с твърдата си воля и огненото си перо, продължава да вдъхновява и обединява младите българи”, каза Сангурова. \r\nКомпетентно жури е оценявало литературните творби. Друго жури пък е оценявало рисунките по темата. Поетът и преподавател по български език и литература в ОУ „Св. Св. Кирил и Методий“ в Карлово Мариан Кръстев е председателствал първото жури, а Димитър Бакърджиев, художник и скулптор – другото жури. Участниците в конкурса за есе са блили разделени на две възрастови групи – от V до VII клас и от VIII до XII клас. I място за есе е присъдено на Виктория Башкехайова – VI клас, ОУ „Неофит Рилски” – Велинград, II място – Деница Генчева – VI клас, Второ ОУ  „Петко Рачов Славейков“- Стара Загора. Първо място за стиготворение печели Ева Владимирова – VII клас, частно училище „ЕСПА” – гр. София, II място – Михаела Валериева Александрова – VI клас, ОУ „Стоян Михайловски”- Пловдив и III място – Виктория Любенова Башкехайова – VI клас, ОУ „Неофит Рилски” – Велинград и Христина Пашова – VIIклас, ОУ „Св. Св. Кирил и Методий” –  Карлово. \r\nНаградите за „Живопис“ се присъждат на Дара Данкова – VI клас, ПМГ „Иван Вазов”-  Димитровград, Иванина Веселинова Атанасова – V клас, СУ „Св. Св. Кирил и Методий” – Бургас, Радина Петрова – VI клас, IV ОУ „Христо Смирненски”-  Пазарджик. Поощрителна  награда взима Кирил Станимиров Върбанов – 13год., СУ „Стоян Заимов”- Плевен. \r\nЗа „Графика“ I място печели Нина Мирославова Петрова – V клас, Общински детски център за култура и изкуство –  Русе, II място – Калоян Лъчезаров – VII клас, СУ „Христо Проданов”-  Карлово, III място – Сибил Пиронкова – VI клас, ОУ „Неофит Рилски” – Велинград. Тук се присъжда и поощрителна  награда на Христо Димов Мудрев – V клас, СУ „Христо Ботев”- Павел баня. \r\nВъв втората възрастова група VIII – XII клас първа награда за есе печели Йоана Павлова – IX клас, СУ „Отец Паисий”-Кърджали, II място  – Алекс Атанасов Радков – XI клас, СУ „Отец Паисий”- Габрово, III място – Хаджер Шевкед – IX клас, СУ „Отец Паисий”- Кърджали. Дават се и поощрителни награди на Елена Тодорова Таракова – XII клас, ПГИТ „Проф. д-р А.Златаров”- Петрич и на Ива Чернирадева – IX клас, СУ „Нешо Бончев”-  Панагюрище. \r\nПърво място за стихотворение печели Величка Петрова Зердашка – XI клас, СУ „Димитър Матевски” –  Пловдив, II място – Николета Димитрова –  X клас, ПГ по туризъм „Д-р Васил Берон” – Велико Търново, III място – Десислава Иванова – XII клас, ЕГ „Иван Вазов” – Пловдив. \r\nПоощрителни награди взимат Стела Дилова – IX клас, СУ „Нешо Бончев”-  Панагюрище и Иван Иванов – IX клас, СУ „Нешо Бончев”-  Панагюрище. Първо място за „Живопис“ печели Ивелина  Димитрова Тотева – VIIIклас , СУ „Христо Ботев”- гр. Павел баня. II място се дава на Силвия Пенчева – IX клас, СУ „Васил Левски” –  Карлово и III място – Десислава Цветанова Димитрова – IX клас, ПЕГ „Екзарх Йосиф I”-  Ловеч. \r\nПоощрителна  награда взима Стойчо Тошков Вълчев – X клас, ПГ по електроника „Джон Атанасов” – Стара Загора. \r\nВ раздел „Графика“ I място печели Даниан  Рангелов Георгиев – 16 год., ПГ „Иван Аксаков“ –  Пазарджик, II място – Ренета Иванова Стефанова – XII клас, СУ „Христо Проданов”- Карлово, III място – Росита Йорданова Митева –  X клас, СУ „Христо Ботев”-  Павел баня. \r\nПоощрителна  награда взима и Даниела Иринова Копчева – X клас, СУ „Христо Проданов”- Карлово. Специална награда за участник от община Карлово не се присъжда. \r\nПоощрителни награди за участници от община Карлово за рисунки се дават на Александър Ангелов Ангелов – V клас, СУ „Христо Проданов”- Карлово, Диян Георгиев Трифонов –  V клас, СУ „Христо Проданов”- Карлово, Георги Димитров Кръстев –  V клас, СУ „Христо Проданов”- Карлово, Веселина Чонкова  – VI клас, СУ „Христо Ботев” – Калофер, Сияна Геориева – VI клас, СУ „Христо Ботев” – Калофер, Стилиана Гологанова – VI клас, СУ „Христо Ботев” – Калофер, Недка Костадинова – VII клас, ОУ „Св. Св. Кирил и Методий“ – с. Ведраре, Мария Игатова – 13 год., ОУ „Св. Св. Кирил и Методий“ – с. Ведраре и Миглена Ангелова – VI клас, ОУ „Св. Св. Кирил и Методий” – Ведраре. За есе поощрителна награда се дава на Рени Илиева – XI клас, СУ „Васил Левски”-Карлово. \r\nОбщина Карлово благодари на всички участници и им желае още творчески успехи. \r\nПредставител на Община Карлово ще уведоми отличените участници за награждаването, което ще се състои на 01.11.2018г. \r\nЦветана ТОНЧЕВА", "date": "2018.10.09", "title": "Пловдив: 150 ученици от цяла България се включиха в Националния ученически конкурс на община Карлово, посветен на 170-тата годишнина от рождението на Христо Ботев"}
{"url": "http://www.focus-news.net/news/2018/10/09/2576331/rada-pehlivanova-regionalnata-farmatsevtichna-kolegiya-varna-novite-protivogripni-vaksini-za-sezon-20182019-godina-sa-nalichni-v-aptechnata-mrezha-v-grada.html", "text": "Новите противогрипни ваксини за сезон 2018/2019 година са налични в аптечната мрежа във Варна. Това каза за  Радио „Фокус“ – Варна  Рада Пехливанова, магистър-фармацевт и председател на Регионалната фармацевтична колегия във Варна. Четири грипни щама влизат в противогрипната ваксина за сезон 2018/2019 година според препоръките на Световната здравна организация за Северното полукълбо. Два са от щам А – „Мичиган“ и „Сингапур“, а два от В – „Колорадо“ и „Пукет“. Рада Пехливанова посочи, че цената на четиривалентните ваксини срещу грип, които се предлагат на българския пазар, са средно около 20 лева. Разликата в цената основно зависи от вида на ваксината и от аптеката, от която продуктът ще бъде закупен, добави Рада Пехливанова. „Интересът към ваксините е слаб, но има. Хората, които се имунизират редовно всяка година, ще го направят и този сезон“, каза още Рада Пехливанова. Ваксините се поставят от лекарите, които са ги предписали, като пациентът трябва да бъде здрав. Рада Пехливанова допълни, че за по-малките деца педиатрите често изписват имуностимулатори, които се пият по схема и по естествен път повишават имунитета на организма към различни инфекции на дихателните пътища. Търсени продукти през есенно-зимния сезон са и билковите хранителни добавки с имуностимулиращо, противовирусно и антибактериално действие. \r\nМарияна ВАЛЕНТИНОВА", "date": "2018.10.09", "title": "Рада Пехливанова, Регионалната фармацевтична колегия – Варна: Новите противогрипни ваксини за сезон 2018/2019 година са налични в аптечната мрежа в града"}
{"url": "http://www.focus-news.net/news/2018/10/09/2576330/sport-dancho-lazarov-ostava-nachelo-na-bfv-do-2021-godina.html", "text": "На проведеното днес заседание на Управителния съвет на Българската федерация по волейбол бе взето решения настоящото ръководство на органа, начело с председателя Данчо Лазаров да предложи на предстоящото Общо събрание на БФВ да се удължи мандата му до 5 април 2021 година. Освен това на заседанието е отчетена отличната работа, свързана с организацията и провеждането на Световното първенство по волейбол за мъже в България, за което е получена и изключително висока оценка от президента на Международната федерация Ари Граса.", "date": "2018.10.09", "title": "Спорт: Данчо Лазаров остава начело на БФВ до 2021 година"}
{"url": "http://www.focus-news.net/news/2018/10/09/2576327/lazar-andreev-initsiativen-komitet-za-zapazvane-razkopkite-kray-pokrovnik-nadyavame-se-che-na-prolet-shte-vidim-zavarshen-obekt-s-tsyalata-neobhodima-infrastruktura-za-razvitieto-na-turizma.html", "text": "Срещата, която проведохме днес в Благоевград бе конструктивна. Това каза по време на пресконференция Лазар Андреев, председател на инициативния комитет за запазване разкопките край село Покровник, предаде репортер на  Радио „Фокус“ – Пирин . Андреев отбеляза, че са останали доволни от ангажиментите, поети към тях като изрази надежда, че в най-скоро време ще видят и как нещата се случват. „Ще видим обекта консервиран, с подхода, с изграждането на необходимата инфраструктура, с изграждането на паркоместа, заведения и всичко, което ще е необходимо за археологически парк. Идеята ни е, че туристите, които минават по магистралата, ще се отбиват на обекта“, каза още Андреев. Той заяви, че през последните месеци са били направени много спекулации по отношение на това – дали обекта ще бъде оставен на място или ще бъде преместен. „Първоначалното ни искане бе изместване на магистралата и оставане обекта на мястото му, защото бяхме изчислили, че това би струвало 5 млн. В последствие пред нас беше показано документално, че това ще струва 27 млн. Тоест доста повече от това, което бе заложено при нас. Във връзка с втората идея за изместване на гробницата, каквито бяха първоначалните идеи, то за нас това бе немислимо, тъй като означаваше, че останалата част от обекта ще бъде заличена. Сега, при това положение, и с гаранциите, които ни дадоха за запазване на 2/3 от обекта и изместване с около 20 м на някои от нещата – нас ни устройва“, подчерта Андреев. Той коментира, че местенето ще бъде извършено от компетентни експерти и няма да си личи, че е било местено. „Надяваме се, че на пролет ще видим един завършен обект, който ще бъде с цялата необходима инфраструктура за развитието на туризма“, посочи Андреев. \r\nЛивия НИНОВА", "date": "2018.10.09", "title": "Лазар Андреев, Инициативен комитет за запазване разкопките край Покровник: Надяваме се, че на пролет ще видим завършен обект с цялата необходима инфраструктура за развитието на туризма"}
{"url": "http://www.focus-news.net/news/2018/10/09/2576332/api-obhodniyat-marshrut-za-patuvashtite-po-pat-i-4-e-prez-selata-loznitsa-mirovets-i-buhovtsi.html", "text": "Временно движението е ограничено по път I-4 Търговище - с. Васил Левски поради пътнотранспортно произшествие.  Това съобщиха от пресцентъра на  Агенция „Пътна инфраструктура“ . Обходният маршрут е: път II-49 Търговище - Трапище; път II-51 Трапище - Лозница - Мировец; път III-5102 Мировец - Буховци; път I-4 Буховци - с. Васил Левски.", "date": "2018.10.09", "title": "АПИ: Обходният маршрут за пътуващите по път I-4 е през селата Лозница, Мировец и Буховци"}
{"url": "http://www.focus-news.net/news/2018/10/09/2576333/kemil-kochakov-kmet-na-selo-brashten-dobra-e-rekoltata-ot-tyutyun-v-dospatskoto-selo-brashten.html", "text": "Добра е реколтата от тютюн в доспатското село Бръщен, като произведената продукция е и с добро качество. Това каза за  Радио „Фокус“ – Смолян  кметът на родопското село Кемил Кочаков. Той поясни, че тютюнопроизводителите в селото са 18, а добивът е около 15 – 16 тона. Производителите имат договори за изкупуване, като кампанията ще започне най-рано през декември, тъй като тютюнът все още е в сушилните. Количество има но експертите накрая ще оценят качеството му, уточни Кочаков. Той отбеляза, че миналогодишната продукция е изкупена на 100% и всичко е платено. По думите му, в селото, в което основният поминък е бил тютюнът, все повече от хората, занимаващи се с това се отказват, заради ниските изкупни цени. „Преди години имаше 240-250 договори в селото и през 2002 – 2003 г добивите са били около 230 до 270 тона, а сега произвежданите количества са нищожни. Тютюнджиите ги няма, тютюнът се сее само от пенсионери, които няма къде да ходят и затова сеят тютюн. Трудоспособното население от селото е в Англия. Там от години работят 350 души от селото. Хората вече имат постоянна работа там, идват си само за отпуските и отиват отново в чужбина. Хората от Родопите са отчаяни и разочаровани и това ги принуждава да търсят препитание извън граница“, каза още кметът Кочаков и припомни, че 50% от жителите на Бръщен работят в чужбина. \r\nНели ГЕРГЬОВСКА", "date": "2018.10.09", "title": "Кемил Кочаков, кмет на село Бръщен: Добра е реколтата от тютюн в доспатското село Бръщен"}
{"url": "http://www.focus-news.net/news/2018/10/09/2576334/varna-taksimetrovi-shofyori-poiskaha-uvelichenie-na-minimalnite-tseni-za-prevoz-na-kilometar.html", "text": "Варненски таксиметрови шофьори поискаха увеличение на минималните цени за превоз на километър. Това се случи на днешното заседание на ПК „Транспорт“ към Общински съвет – Варна, на което бяха разгледани две предложения за повишаване на тарифата, съобщиха от пресцентъра на  Общински съвет – Варна . Искането на независимия транспортен синдикат „Авто 94“ бе цените да бъдат променени на 1.00 лв. за дневна и 1.10 лв. за нощна. Според представителите на синдиката сегашните тарифи за километър пробег от 0.75 лв. през деня и 0.85 лв. през нощта са под себестойността си и по този начин такситата се превръщат в пряк конкурент на градския транспорт.  От „Авто 94“ казаха, че минималната тарифа е нереално ниска, което според тях е довело до монополизиране на таксиметровата услуга от страна на централите. \r\nДругото предложение беше на Инициативен комитет на таксиметровите шофьори във Варна. Те поискаха  дневната тарифа да бъде увеличена на 0.97 лв., а нощната да стане 1.07 лева. Като мотив таксиметровите шофьори посочиха кризата в бранша. Те са категорични, че има масов отлив на водачи, а вече и дефицит на коли. По техни изчисления такситата в града са почти двойно по-малко и продължават да намаляват. От Инициативния комитет твърдят също, че заради големия трафик се изпълняват много по-малко курсове и ефективността на услугата е намаляла. \r\nТранспортната комисия изслуша представителите на бранша, които за поредна година внасят искане за приемане на по-висок минимален праг. Мнозинството общински съветници са на мнение, че цените на услугата се образуват изцяло на пазарен принцип и отказаха да приемат предложенията. Същевременно членовете на комисията изразиха готовност да обсъдят с бранша размера на годишния данък за таксиметров превоз. „В нашите правомощия е да правим корекции на налога, но не и да решаваме на какви цени да возят такситата в града“, посочиха съветници. \r\nТема на разговори бяха и таксиметровите стоянки. По време на заседанието стана ясно, че ще бъде направена актуализация на местата за спиране на таксита. Част от пиаците, които отдавна не се ползват, ще бъдат премахнати, като същевременно бъдат обособени нови. \r\nДискусия предизвика предложението картите на пенсионери и на хора с увреждания да важат за всички линии на градския транспорт във Варна. Като примери бяха посочени градовете София, Пловдив, Бургас, Плевен, в които хората над 67 години пътуват с една карта из цялата мрежа. Изтъкнат бе и друг факт – няма друг град в България с толкова ниска цена на картата. Съветниците възложиха да се направи икономически анализ на предложението и за това как то ще се отрази на финансовото състояние на „Градски транспорт“. \r\nДруго решение, което членовете на комисията взеха, бе да се намали цената на билета по линия №55 от сп. Кантара до Варна. Пътуващите по този маршрут вече ще плащат по 1 лев вместо по 1.60 лв. \r\nПо време на заседанието стана ясно също, че ще бъде пуснат транспорт до Дома за стари хора „Св. Йоан Златоуст“. Заради малкия брой пътници и състоянието на пътя до Дома ще пътуват микробуси, които ще се движат в сряда и в неделя. \r\nВ дневния ред фигурираше и предложение на Местна инициативна група за „Галата“ за въвеждане на нощен транспорт във Варна. Инициаторите настояват нощем да се движат автобуси по линии 148 и 17А на интервал от 1 час. Един от мотивите им да поискат нощен транспорт е, че все повече международни компании, предлагащи аутсорсинг услуги, отварят офиси в града и работят с нестандартно работно време. „Доказано е, че градовете със система за нощен градски транспорт осигуряват много повече възможности за бизнеса, културния и развлекателния живот, туризма, подобряват мобилността и гарантират по-висока безопасност както на пътя, така и в кварталите“, посочват те. \r\nСъветниците препратиха предложението за разглеждане по компетентност от Комисията по транспортни схеми в Община Варна.", "date": "2018.10.09", "title": "Варна: Таксиметрови шофьори поискаха увеличение на минималните цени за превоз на километър"}
{"url": "http://www.focus-news.net/news/2018/10/09/2576336/targovishte-vazstanoveno-e-dvizhenieto-po-glaven-pat-i-4-sofiya-varna-v-uchastaka-targovishte-selo-vasil-levski.html", "text": "Възстановено е движението по главен път I-4 София - Варна в участъка Търговище - село Васил Левски, който беше временно затворен за движение поради пътнотранспортно произшествие между лек автомобил и строителна машина (фадрома). Това съобщиха от  ОДМВР - Търговище .", "date": "2018.10.09", "title": "Търговище: Възстановено е движението по главен път I-4 София - Варна в участъка Търговище - село Васил Левски"}
{"url": "http://www.focus-news.net/news/2018/10/09/2576337/kyustendil-proizvoditelite-na-kartofi-otchitat-dobri-dobivi-i-kachestvo-na-rekoltata.html", "text": "Производителите на картофи в Кюстендил отчитат добри добиви и качество на реколтата. Това каза пред  Радио „Фокус” – Кюстендил  Ясен Стипцарски, земеделски производител. „Реколтата е добра, изкупната цена също е по-добра в сравнение с предходните години. На място изкупната цена на едро е 40 – 45 ст./кг. Добивите варират от 2.5 тона до 4 тона от декар. Това зависи от вложеното семе и от това, кой как е отглеждал продукцията си”, каза Ясен Стипцарски. По думите му миналата година добивите са били значително по-ниски, тогава и цената е била по-ниска. „С всяка изминала година става все по-сложно относно наемането на работна ръка. Няма кой да работи на полето, няма желаещи, без значение какво заплащане им се дава. Младите хора не искат да работят по полето. Хората, работещи на полето, са жени в пенсионна възраст, но с течение на годините те не могат да издържат на условията”, каза Ясен Стипцарски. Според него това е един от основните проблеми за земеделските производители. Към момента все още не може да се мисли за по-модерна техника, която да намали ползването на работна ръка. \r\nВенцеслав ИЛЧЕВ", "date": "2018.10.09", "title": "Кюстендил: Производителите на картофи отчитат добри добиви и качество на реколтата"}
{"url": "http://www.focus-news.net/news/2018/10/09/2576338/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“, както и на българо-македонската граница движението се извършва без забавяния. \r\nЛивия НИНОВА", "date": "2018.10.09", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/10/09/2576326/prezidentat-rumen-radev-nuzhdaem-se-ot-priobshtavashta-politika-na-institutsiite-kam-grazhdanite-za-poveche-prozrachnost-v-upravlenieto.html", "text": "За приобщаваща политика на институциите към обществото, която да доведе до повече прозрачност в управлението призова президентът Румен Радев в заключителното си изказване на кръглата маса на тема „Неравенства и бедност в България“, която се проведе днес под негов патронаж, съобщиха от  прессекретариата на държавния глава. \r\nДържавният глава подчерта, че в страните, в които има инклузивни политически и икономически институции, има прогрес и просперитет, основан на конкурентоспособност, а силна централизирана държава провежда ефективни данъчни политики, отстоява правата и собствеността на гражданите и гарантира техните свободи и сигурност. „Нека не бъркаме - централизирана държава не означава авторитарна държава“, посочи Румен Радев.  \r\nПо думите на президента обратен ефект произвежда т.нар. ексклузивен модел на управление, неглижиращ гражданското общество и създаващ  държава, която не може да защити правата, собствеността и бизнеса на гражданите и да гарантира тяхната сигурност. „Не може да наложи и ефективна и справедлива данъчна и социална политика, да гарантира достъп до образование и здравеопазване. При тези институции публичните средства се разхождат с липса на достатъчно прозрачност, а управляващите са безотчетни и безотговорни, гражданите са слабо представени в управлението и управляващият елит е слабо контролиран, а основната му цел е личното облагодетелстване“, посочи още Румен Радев.  \r\nКато пример за съпротива срещу осигуряването на повече прозрачност в управлението държавният глава посочи дългогодишното забавяне на въвеждането на електронно управление. По думите му при ексклузивните институции липсва прозрачност в харченето на публичния ресурс, както и отчетност и отговорност. Измислят се всевъзможни проекти със спорна обществена значимост и схеми за източване на публичните ресурси, вместо те да се насочват за приоритетно развитие на човешкия капитал и стимулиране на иновациите и технологичния прогрес. Част от хората забогатяват от публичния ресурс като подставени лица във фирми, близки до властта, вместо от ефективна организация на труда, иновации и развитие на конкурентоспособност.  \r\nРумен Радев благодари на участниците в кръглата маса за професионалните доклади, които представят обективна, но и тревожна картина на неравенствата и бедността в България. „Всички се обединихте около тезата, че трябва промяна. Тази промяна може да стане само с дебат за истината, сблъсък на идеи, привличане на обществото и всички институции в него, защото само така можем да стигнем до рационални решения“, каза още държавният глава и определи кръглата маса, посветена на бедността и неравенствата, като добра стъпка в тази посока.  \r\n„Следваща добра стъпка би била българският парламент да изиска тази година съзнателно заложеният и грижливо отглеждан бюджетен излишък, да се изхарчи в края на годината след обществен дебат и санкция на парламента. Това ще бъде един много силен сигнал от страна и на българското правителство, и на българския парламент към българските граждани, и надежда за демократичните процеси в страната“, заяви още в изказването си форума, посветен на бедността и неравенствата в България, президентът Румен Радев.", "date": "2018.10.09", "title": "Президентът Румен Радев: Нуждаем се от приобщаваща политика на институциите към гражданите за повече прозрачност в управлението"}
{"url": "http://www.focus-news.net/news/2018/10/09/2576340/varna-prez-2017-godina-sa-obrazuvani-18-dosadebni-proizvodstva-za-prestapleniya-svarzani-s-nasilie-nad-zhivotni.html", "text": "През 2017 година във Варна са били образувани 18 досъдебни производства за престъпления, свързани с насилие над животни. Това каза в интервю за  Радио „Фокус“ – Варна  говорителят на Областната дирекция на МВР Ивана Милева. По думите ѝ през тази година зоополицаите в града извършват още една проверка. Тя уточни, че към всички районни управления има създадена организация за своевременно и успешно разследване на случаите на жестокост към животни. В звената има по двама служители по това направление, като единият задължително е разследващ полицай, обясни Ивана Милева. Тя каза още, че зоополицаите работят конкретно по престъпления по чл. 325 А, 325 Б и 325 В от Наказателния кодекс, които касаят упражняването на жестокост към животни. \r\nДиана СТОЕВА", "date": "2018.10.09", "title": "Варна: През 2017 година са образувани 18 досъдебни производства за престъпления, свързани с насилие над животни"}
{"url": "http://www.focus-news.net/news/2018/10/09/2576344/plovdiv-blizo-250-000-leva-sa-neobhodimi-za-ukrepvane-na-novoto-svlachishte-pod-asenova-krepost.html", "text": "249 514 лв. са необходими са укрепване на свлачището, което се образува след поройните дъждове в края на месец юни, под Асеновата крепост. Това съобщиха за  Радио „Фокус“ - Пловдив  от Общината. Вече има изготвено идейно предложение, което предвижда „Г” образна анкерирана подпорна стена. То включва проучване, проектиране, строителство, изпълнение на авторски надзор, независим строителен надзор, и др. дейности, необходими за въвеждане на обекта в експлоатация. Община Асеновград кандидатства за финансиране на тези дейности пред Междуведомствената комисия за възстановяване и подпомагане към Министерски съвет. Свлачището се активизира на 28 юни 2018 г. Издадена е заповед от кмета на Община Асеновград за бедствено положение за района на с. Лясково и Националния паметник на културата „Асенова крепост”. \r\nПродължава да бъде в сила забраната за преминаване на моторни превозни средства с тегло над 3т. по път към селата Яврово, Лясково и Добралък.", "date": "2018.10.09", "title": "Пловдив: Близо 250 000 лева са необходими за укрепване на новото свлачище под Асенова крепост"}
{"url": "http://www.focus-news.net/news/2018/10/09/2576343/d-r-yanka-draganova-rzi-varna-zabolevaemostta-ot-grip-i-respiratorni-infektsii-se-uvelichava-drastichno-obiknoveno-v-nachaloto-na-fevruari.html", "text": "Заболеваемостта от грип и респираторни инфекции във Варна се увеличава драстично обикновено в края на месец януари и началото на февруари. Това каза за  Радио „Фокус” – Варна  д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). Тя обясни, че затова сега е подходящ момент за поставянето на противогрипна ваксина. „В края на месец октомври и началото на ноември е времето, подходящо за поставяне на противогрипна ваксина, тъй като покритието ѝ е от 6 месеца до 1 година, а обичайно грипът във Варна настъпва в края на януари и началото на февруари“, каза д-р Янка Драганова. Здравословното хранене с  ежедневната употреба на пресни плодове е част от профилактичните мерки при грип. \r\nГрипът е остро респираторно заболяване, засягащо целия организъм. Основни причинители на инфекцията са три типа грипни вируси – А, В и С. Грипните вируси от типа А и В причиняват епидемии и тежки респираторни заболявания, известни като грип, а тип С причинява леко заболяване, което не е свързано с епидемии. Заболяването се характеризира с изразена сезонност, свързана с климатичните особености и снижената резистентност на организма. Болестта започва внезапно, като най-често характерни симптоми са повишена температура, главоболие, силни мускулни болки, възпаление на дихателните пътища, отпадналост и безапетитие. Най-чести усложнения са пневмония, бронхит, възпаления на синусите или вътрешното ухо, както и обостряне на съществуващо хронично заболяване. \r\nМарияна ВАЛЕНТИНОВА", "date": "2018.10.09", "title": "Д-р Янка Драганова, РЗИ – Варна: Заболеваемостта от грип и респираторни инфекции се увеличава драстично обикновено в началото на февруари"}
{"url": "http://www.focus-news.net/news/2018/10/09/2576345/veliko-tarnovo-nikola-yankov-ot-svishtov-specheli-bronzov-medal-ot-natsionalnoto-parvenstvo-po-kiokushin-karate.html", "text": "Никола Янков от Свищов спечели бронзов медал от Националното първенство по Киокушин карате, съобщават от пресцентъра на  Община Свищов . Състезанието се проведе в Ямбол, в началото на месеца. На него юноши и девойки (младша и старша възраст), мъже и жени,  премериха сили в дисциплината кумите на най-твърдия стил карате. \r\nТрима бяха участниците, които представиха свищовската школа на сенпай Митко Божанов. От тях най-добро класиране направи Никола Янков. Той се класира на трето място след тежките битки, в които се впусна в деня на първенството. На полуфинал игра и Габриела Милчева, но след съревнованието остана четвърта. За нея това беше дебют на състезателното татами. Другият представител на школата – Кристиян Кирилов отпадна преди кръга с медалите. \r\nОпитът добит в Ямбол ще помогне на младите състезатели при подготовката за по-важния Международен турнир за купа „Шумен“, който ще се проведе на 10 ноември тази година.", "date": "2018.10.09", "title": "Велико Търново: Никола Янков от Свищов спечели бронзов медал от Националното първенство по Киокушин карате"}
{"url": "http://www.focus-news.net/news/2018/10/09/2576346/blagoevgrad-obshtina-bansko-vze-uchastie-na-mezhdunarodno-turistichesko-izlozhenie-v-ukrayna.html", "text": "Община Банско, съвместно с представители на туристическия бранш от града, взе участие в 25-то юбилейно международно туристическо изложение UITM – КИЕВ, УКРАЙНА, което се проведе от 3 до 5 октомври. В тазгодишното издание се включиха 123 участника от  21 държави и  беше посетено от над 10 хиляди души. Това съобщиха от пресцентъра на  Общината . Още от първия ден, интересът на посетителите бе изключителното голям към щанда на Банско. Ски зоната бе във фокуса на посетителите, като едно от най-големите предимства на града. \r\nПредставени бяха възможностите за туризъм през цялата година. Основен интерес за посетилите на щанда на Община Банско представляваха условията за СПА, оздравителен и природен туризъм, предлагани в курорта и региона. Изложението бе още една успешна реклама на Банско като целогодишна туристическа дестинация.", "date": "2018.10.09", "title": "Благоевград: Община Банско взе участие  на международно туристическо изложение в Украйна"}
{"url": "http://www.focus-news.net/news/2018/10/09/2576342/brig-gen-dimitar-petrov-aviobaza-graf-ignatievo-samoletite-mig-29-sa-dostatachni-za-da-osigurim-zadachata-er-polising.html", "text": "Самолетите МиГ-29 са достатъчни, за да осигурим задачата „ер полисинг”, изпълняваме я отговорно. Това каза пред журналисти командирът на Авиобаза „Граф Игнатиево” бригаден генерал Димитър Петров, по време деня на отворени врати, предаде репортер на  Радио „Фокус” - Пловдив . Той увери, че няма причина да се притесняваме, че небето е без защита, базата разполага с летателен състав и самолетите го позволяват. „Това не е лесно, но правим всичко възможно, отговорни сме да го правим и гледаме да летим колкото позволява авиационната техника, така че да не остава неусвоен ресурс”, добави бриг. ген. Петров. \r\nТой посочи още, че има назначена експертна група, която включва и специалисти от авиобазата в Граф Игнатиево, които ще дадат тежката си дума за новата техника, която трябва да бъде закупена за авиацията у нас. Според бриг. ген. Димитър Петров новите самолети няма да оправят авиацията у нас, тъй като самолетът е само средство. „Най-важното за бойната ни авиация са хората, подготвените летци и задачите, които те изпълняват”, каза генералът. „Откакто има ВВС, вече повече от 100 години, страната ни се пази от всякакви самолети. Винаги в кабината е седял български летец и той е давал живота си за това”, добави командирът на Авиобаза „Граф Игнатиево”. „Нашата задача е да осигурим тези български летци, които ще седнат вътре в кабината, с необходимата подготовка и сърце, готови на всичко, за да защитят Родината. Човекът е важен, който управлява самолета, а не самият самолет”, каза още бриг. ген. Димитър Петров. \r\nЦветана ТОНЧЕВА", "date": "2018.10.09", "title": "Бриг. ген. Димитър Петров, Авиобаза „Граф Игнатиево”: Самолетите МиГ-29 са достатъчни, за да осигурим задачата „ер полисинг”"}
{"url": "http://www.focus-news.net/news/2018/10/09/2576347/rositsa-yaneva-komisiya-za-borba-s-trafika-na-hora-burgas-v-burgas-shte-se-sastoi-informatsionnata-kampaniya-pohod-na-svobodata-po-povod-evropeyskiya-den-za-borba-s-trafika-na-hora.html", "text": "На 20 октомври в Бургас ще се състои информационната кампания „Поход на свободата“ по повод  Европейския ден за борба с трафика на хора. Това каза за  Радио „Фокус“ - Бургас  Росица Янева секретар на Местната комисия за борба с трафика на хора в Бургас. По думите ѝ информационните кампании се организират няколко пъти в годината, а предстоящата ще се състои два дни след официалния ден и ще има за цел да информира и предпази младите хора в Бургас от този вид посегателства, тъй като те са най-уязвимата рискова група. \r\n„Това е поход, който ще премине по главните улици на града и ще символизира крачките, които всеки, пострадал от това престъпление, извървява в пътя си към правото да бъде свободен и да не бъде експлоатиран от друг човек“, обясни Янева. Тя добави, че походът ще започне в 11.00 часа от площад „Св. св. Кирил и Методий“, ще премине покрай сградата на Общината и ще завърши в Морската градина на Бургас. \r\n„Участниците ще са основно средношколци, ученици от ОУ „Св. св. Кирил и Методий“, които ще вървят мълчаливо в колона по един, облечени в специални тениски. Междувременно ще бъдат раздавани и информационни материали на гражданите с цел да се редуцира броят на потърпевшите от трафика на хора“, каза още Янева. \r\nМария ГЕОРГИЕВА", "date": "2018.10.09", "title": "Росица Янева, Комисия за борба с трафика на хора – Бургас: В Бургас ще се състои информационната кампания „Поход на свободата“ по повод  Европейския ден за борба с трафика на хора"}
{"url": "http://www.focus-news.net/news/2018/10/09/2576341/targovishte-vazstanoveno-e-dvizhenieto-po-pat-i-4-targovishte-selo-vasil-levski.html", "text": "Възстановено е движението по път I-4 Търговище - село Васил Левски. Това съобщиха от пресцентъра на  Агенция „Пътна инфраструктура“ .", "date": "2018.10.09", "title": "Търговище: Възстановено е движението по път I-4 Търговище - село Васил Левски"}
{"url": "http://www.focus-news.net/news/2018/10/09/2576349/blagoevgrad-izvarshva-se-izsichane-na-hrasti-po-patya-simitli-kresna-v-rayona-mezhdu-selata-poleto-i-brezhani.html", "text": "Извършва се изсичане на храсти по пътя Симитли – Кресна в района между селата Полето и Брежани. Това съобщиха за  Радио „Фокус“ – Пирин  от Областно пътно управление – Благоевград. Необходимо е шофьорите да карат с повишено внимание, за да бъдат избегнати инциденти. През деня обстановката по пътищата в област Благоевград е била спокойна и няма регистрирани тежки катастрофи. Трафикът по автомагистрала „Струма“ и главен път Е-79 е интензивен. Без забавяне пък се извършва преминаването по второкласен път-19 Симитли – Гоце Делчев. В региона не се извършват ремонтни дейности. Повишена опасност от падащи камъни има в Кресненското дефиле и в района на прохода Предел. \r\nЛивия НИНОВА", "date": "2018.10.09", "title": "Благоевград: Извършва се изсичане на храсти по пътя Симитли – Кресна в района между селата Полето и Брежани"}
{"url": "http://www.focus-news.net/news/2018/10/09/2576348/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.09", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/09/2576351/varna-v-grada-shte-se-provede-preskonferentsiya-za-vazmozhnostite-na-modernata-personalizirana-psihiatriya-v-balgariya-po-povod-denya-na-psihichnoto-zdrave.html", "text": "По повод Деня на психичното здраве на 11 октомври от 12.00 часа в Клиниката по психиатрия в УМБАЛ „Св. Марина“ – Варна, етаж 4 ет., ще се проведе пресконференция, на която проф. д-р Христо Кожухаров ще представи възможностите и първите резултати от модерна персонализирана психиатрия в България. Това съобщиха от пресцентъра на  Медицински университет - Варна . На срещата ще бъдат поставени и актуалните проблеми, свързани с емоционалното и менталното здраве на българите и грижите за него.", "date": "2018.10.09", "title": "Варна: В града ще се проведе пресконференция за възможностите на модерната персонализирана психиатрия в България по повод Деня на психичното здраве"}
{"url": "http://www.focus-news.net/news/2018/10/09/2576353/mrrb-evropeyskata-komisiya-odobri-parviya-golyam-proekt-po-oprr-2014-2020.html", "text": "Европейската комисия одобри реконструкцията на релсовия път на трамвай №5 и на трасето по улица „Каменоделска“ от кръстовището с бул. „Константин Стоилов“ до крайно трамвайно ухо „Орландовци“. Това съобщиха от пресцентъра на  Министерство на регионалното развитие и благоустройството . Втората фаза от проекта „Интегриран градски транспорт“ на Столична община включва още купуването на 13 нови нископодови съчленени трамвайни мотриси и надграждане на интелигентната система за управление на трафика и на съществуващата система за информация на пътниците в реално време.  \r\nОбщата стойност на проекта е 125 млн. лв., от които 107.3 млн. лв. е безвъзмездната финансова помощ от управляваната от Министерството на регионалното развитие и благоустройството Оперативна програма „Региони в растеж“ 2014-2020 г. Той е голям по смисъла на Регламент (ЕО) № 1303/2013 и затова Управляващият орган на програмата го изпрати за нотификация пред Европейската комисия.  \r\nПроектът трябва да насърчи ползването на електротранспорта, като по този начин ще допринесе за решаване на проблемите в столицата, свързани с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден диоксид и други вредни емисии, шум и т.н. Изпълнението на дейностите по него ще допринесе за реализирането на цялостната стратегия за развитие на интегриран столичен градски транспорт.", "date": "2018.10.09", "title": "МРРБ: Европейската комисия одобри първия голям проект по ОПРР 2014-2020"}
{"url": "http://www.focus-news.net/news/2018/10/09/2576339/a1-on-makedoniya-angela-merkel-prati-pismo-na-zoran-zaev-dogovorat-e-istoricheski-shans-za-dobri-otnosheniya-s-gartsiya.html", "text": "Договорът от Преспа е исторически шанс за Македония и за подобряване на добросъседските отношения, пише германският канцлер Ангела Меркел в писмо до македонския премиер Зоран Заев, предава  македонският портал „А1 Он“ . \r\n„На 30 септември огромно мнозинство от над 90% от участвалите на референдума гласуваха „за“ договора с Гърция. Договорът дава шанс за историческо споразумение и подобряване на отношенията между двете страни. Той също така отстранява ключовата пречка за приближаване на страната към ЕС и НАТО. Сега е ключово да се вземат много важните решения за прилагане на споразумението за името с приемането на необходимите конституционни промени. Ще продължа да си сътруднича с вас за осъществяването на тази цел“, пише Меркел в посланието, публикувано на убесайта на германското правителство. \r\nПревод и редакция:", "date": "2018.10.09", "title": "„А1 Он“ (Македония): Ангела Меркел прати писмо на Зоран Заев: Договорът е исторически шанс... за добри отношения с Гърция"}
{"url": "http://www.focus-news.net/news/2018/10/09/2576352/ek-seminar-na-tema-nasarchavane-na-rastezha-i-sblizhavaneto-v-granichnite-regioni-na-es-drama-25-oktomvri-2018.html", "text": "На 25 октомври (четвъртък) в Хидрама Гранд Хотел в град Драма, Гърция ще се проведе семинар на тема \"Насърчаване на растежа и сближаването в граничните региони на ЕС\". Семинарът се организира от генерална дирекция \"Регионална и селищна политика\" на Европейската комисия и е четвъртият по ред от серия децентрализирани събития във връзка с приемането на Съобщението на Комисията през 2017г, съобщава  пресслужбата на Европейската комисия .  \r\nГраничните региони често са представяни като лаборатории на европейската интеграция. Насърчаване на общуването в тези региони подпомага тяхното социално и икономическо развитие, като премахва бариерите пред компании и хора в ежедневието им. Не става въпрос само за финансиране, а е важно да се ангажират и заинтересованите лица на местно, регионално, национално и европейско ниво. Споделянето на опит и добри практики биха били ключови за успеха. Затова семинарът ще събере представители от Европейската комисия, национални, регионални и местни власти, както и заинтересовани лица главно от Югоизточна Европа с цел споделяне на знания, информиране за новите инструменти, предложени от Комисията, и установяване на нови контакти между участниците.  \r\nПо време на събитието ще бъде предоставен симултантен превод от/на английски, гръцки, български и румънски език.  \r\nЗа повече информация: http://ec.europa.eu/regional_policy/en/conferences/boosting_drama", "date": "2018.10.09", "title": "ЕК: Семинар на тема \"Насърчаване на растежа и сближаването в граничните региони на ЕС\" - Драма, 25 октомври 2018"}
{"url": "http://www.focus-news.net/news/2018/10/09/2576335/savetnik-na-hashim-tachi-korektsiyata-na-granitsite-eliminira-zaplahite-za-darzhavnostta-na-kosovo.html", "text": "Съветникът на косовският президент Хашим Тачи – Беким Чолаку, заяви в интервю пред телевизия Klan Kosova, че идеята за „корекция на границите“ е предложена, за да елиминира други вероятни сценарии, които ще поставят под заплаха държавността на Косово предава  държавната „Радио и телевизия Косово“ (RTK) . \r\n„Идеята дойде от двете страни, които участват в процеса, като бяха изключени сценариите, които не водят до никъде. Това може да се счита за най-вероятния сценарий за постигане на споразумение“, заяви Чолаку. \r\n„Ние знаем какво искаме: формално признание от Сърбия и много реалистична възможност за присъединяване на Прешевската долина към Република Косово“, добави той. \r\n„Границите на Косово не са лоши, те са много добри, но могат да станат и още по-добри и по-важни, ако поправим историческите греши като инкорпорираме Прешевската долина в новите граници на Косово“, поясни съветникът на Хашим Тачи. \r\nПревод и редакция:", "date": "2018.10.09", "title": "Съветник на Хашим Тачи: Корекцията на границите елиминира заплахите за държавността на Косово"}
{"url": "http://www.focus-news.net/news/2018/10/09/2576350/ministar-biser-petkov-dnes-s-ministar-goranov-podpisahme-plan-za-deystvie-po-priemane-na-zakonodatelstvoto-za-horata-s-uvrezhdaniya.html", "text": "Днес с министър Горанов подписахме план за действие по приемане на законодателството за хората с увреждания. Това каза министърът труда на социалната политика Бисер Петков по време на брифинг след среща с майките на деца с увреждания, предаде репортер на  Агенция „Фокус“ . „Той съдържа конкретни срокове за придвижване и приемане на проекта на Закона за хора с увреждания от Народното събрание. Ангажиментите, които се поемат в случая от министъра на труда на социалната политика са на 11 октомври проектът на Закона за хората с увреждания да се разгледа на Национален съвет за интеграция на хората с увреждания. На 16 октомври да бъде разгледан в Националния съвет за тристранно сътрудничество. На 17 октомври да влезе за одобрение в МС и на 19 октомври да бъде в Народното събрание“, уточни социалният министър. \r\n„Втората принципна позиция, около която се обединихме е Законът за хората с увреждания и Законът за личната помощ да се обсъждат и приемат в пакет от Народното събрание. Знаете, че има внесен законопроект за личната помощ в НС още през месец юни“, допълни той. \r\nПо думите му третата стъпка в този план за действие е да бъдат създадени условия за приемане на Закона за хората с увреждания и Закона за личната помощ до средата на м. декември 2018 година, за да влязат в сила до следващата година.  \r\n„Следващият ангажимент на правителството е в Закона за държавния бюджет за следващата година да бъдат предвидени 150 млн. лева допълнително в бюджета за политиките за хората с увреждания. В плана за действие е разписано и как ще става финансирането по 2-та закона. Ще се използва наличния финансов ресурс по Закона за интеграция на хората с увреждания и увеличението от 150 млн. лева за 2019 година като същевременно е предвидено част от средствата, които се формират сега, да се вземат в случаите, в които човекът с увреждане кандидатства за отпускане на лична помощ“, обясни още министър Петков. „По отношение на Закона за хората с увреждания, това което ще бъде разгледано в четвъртък в Националния съвет ще включва в комплексната индивидуална оценка оценяване потребностите и часовете за личната помощ. Второто съществено допълнение в Закона за хората с увреждания е, че оценката ще се извършва от специализираните отдели към дирекция „Социално подпомагане“ до създаването на специализирания орган“, допълни той. По думите му право на лична и чужда помощ ще имат лицата с над 90% трайно увреждане, а по отношение на децата, право на лична помощ ще имат децата с трайни увреждания с над 50%.", "date": "2018.10.09", "title": "Министър Бисер Петков: Днес с министър Горанов подписахме план за действие по приемане на законодателството за хората с увреждания"}
{"url": "http://www.focus-news.net/news/2018/10/09/2576355/plovdiv-zapochna-nabiraneto-na-biznes-proekti-za-konkursa-nay-dobar-mlad-predpriemach.html", "text": "Набирането на бизнес проекти за конкурса „Най-добър млад предприемач“ започна. Това съобщиха за  Радио „Фокус“ - Пловдив  от Общината. Днес по традиция заместник-кметът Георги Титюков даде старт на конкурса, който се провежда за 10-а поредна година за младежи от 18 до 33 години пред ученици от Националната търговската гимназия. „Всяка година има много интересни и идейни проекти, които печелят наградите на конкурса“, обясни Георги Титюков и подчерта, че два са етапите на провеждането му. Първо се набират предложенията, след което пред специално жури се защитават най-добрите идеи. \r\nНаградите са парични, като първа награда е 7 000 лева, втора – 4 000 лева и две трети места по 2 000 лева. \r\nВ сайта на Община Пловдив, в секция „Спорт и младежи“, „Младежки дейности“ желаещите, които искат да участват, могат да прочетат конкретните насоки и условия за участие, като главното е да са пловдивски жители. \r\nСрокът за набиране на предложенията е до 1 февруари 2019 г. в деловодството на Община Пловдив на пл. „Стефан Стамболов“ № 1. Пред учениците от Националната търговка гимназия Георги Титюков даде десетки примери, при които Община Пловдив е помогнала за развитието на успешни бизнеси на млади хора,  участвали в конкурса през предишните години. \r\nМладежите може да кандидатстват сами или в екип, но според правилата наградата се изплаща на един човек, навършил 18 години. „Очакваме Вашите интересни идеи и предприемчивост“, заяви заместник-кметът Георги Титюков, след като разясни накратко правилата на конкурса и пожела успех на бъдещите участници.", "date": "2018.10.09", "title": "Пловдив: Започна набирането на бизнес проекти за конкурса „Най-добър млад предприемач“"}
{"url": "http://www.focus-news.net/news/2018/10/09/2576359/veliko-tarnovo-devet-kadroglavi-pelikancheta-sa-se-izlyupili-tazi-godina-v-koloniyata-obitavashta-ostrov-persin.html", "text": "Девет къдроглави пеликанчета са се излюпили тази година в колонията, обитаваща остров Персин. Това съобщи за  Радио „Фокус“ – Велико Търново  Свилен Чешмеджиев, координатор на офиса на Българското дружество за защита на птиците в Свищов. Той припомни, през 2016 година за първи път в блатото „Песчина“ се е оформила гнездова колония. Миналата година върху платформите се излюпиха три малки от вида. Преди няколко години от Дружеството, съвместно с Природен парк „Персин“, монтираха три платформи за гнездене и обитание на къдроглави пеликани – две в блатото „Песчина“ и една в „Мъртво блато“. Предстои платформите отново да бъдат ремонтирани и подготвени в очакване пристигането на къдроглавите пеликани през януари и февруари. Колонията на  остров Персин е втората в България. Досега къдроглави пеликани се размножаваха единствено в резерват „Сребърна“. Видът е световно застрашен и е на прага да изчезне от Земята завинаги. \r\nНадежда КРЪСТЕВА", "date": "2018.10.09", "title": "Велико Търново: Девет къдроглави пеликанчета са се излюпили тази година в колонията, обитаваща остров Персин"}
{"url": "http://www.focus-news.net/news/2018/10/09/2576356/pazardzhik-politsiyata-globi-shofyor-na-avtobus-za-riskovi-manevri-i-izprevarvane.html", "text": "На телефон 112 е подаден сигнал от водач на автомобил, който е пътувал по пътя Пловдив - Пазарджик по посока от Мало Конаре към Пазарджик. Той е съобщил, че пред него пътува автобус „МАН“, в който се возят хора, а водачът му извършва рискови маневри и изпреварвания, с които се създават предпоставки за извършване на пътнотранспортни произшествия. Това съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. По думите му след получаването на сигнала най-близко разположеният патрул на полицията е спрял автобуса. „Екип на сектор „Пътна полиция“ извърши проверка на водача, след което му състави акт по Закона за движение по пътищата и на база на показанията и на свидетеля, който е видял извършените нарушения. Собственик на автобуса е пловдивска фирма, шофьорът е от Пазарджик и е превозвал работници“, коментира Стоянов. Той обясни, че шофьорът не е употребил алкохол и наркотици, но носи отговорност за живота на пътниците. „Рисковото му шофиране е санкционирано с глоба и отнемане на контролния талон. Автобусът е бил пълен с жени“, уточни Стоянов. \r\nВаня НИКОЛОВА", "date": "2018.10.09", "title": "Пазарджик: Полицията глоби шофьор на автобус за рискови маневри и изпреварване"}
{"url": "http://www.focus-news.net/news/2018/10/09/2576360/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е ясно с отлична видимост. През деня не са постъпвали сигнали за инциденти по републиканските пътища. Движението се регулира със светофарна уредба по пътя Смолян – Мадан при срутището на разклона за село Тикале, а скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.09", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/09/2576361/montana-17-godishno-momche-e-zastrelyano-v-glavata-v-mestnostta-mladata-livada-ima-zapodozryan.html", "text": "17-годишно момче от Монтана е починало на място, след като е простреляно в главата от неустановено към момента оръжие. Това съобщиха от  ОДМВР- Монтана . С оръжието са произведени три изстрела. Момчето е преминавало заедно с 58-годишния му дядо преминавали през местността Младата ливада в землището на областния град. Сигналът за инцидента е подаден към 12.30 часа. Сформирана е оперативно-следствена група, извършен е оглед в местността.  \r\nСлужителите  от ОДМВР-Монтана и Зоналното жандармерийско управление незабавно са предприели заградителни действия в района, засилено е полицейското присъствие. В резултат на предприетите мерки за издирване на извършителя е установен заподозрян мъж от Монтана. Процесуално-следствените действия продължават под наблюдението на Окръжна прокуратура Монтана.", "date": "2018.10.09", "title": "Монтана: 17-годишно момче е застреляно в главата в местността Младата ливада, има заподозрян"}
{"url": "http://www.focus-news.net/news/2018/10/09/2576364/veliko-tarnovo-den-na-otvorenite-vrati-shte-se-provede-v-natsionalniya-voenen-universitet-vasil-levski.html", "text": "Ден на отворените врати ще се проведе в Националния военен университет „Васил Левски“ във Велико Търново, съобщиха за  Радио „Фокус“ – Велико Търново  от пресцентъра на учебното заведение. Инициативата ще започне на 11 октомври в следобедните часове и ще продължи през целия следващ ден. На 12 октомври ще се състои и церемонията по полагане на военна клетва от курсантите първокурсници. \r\nЗа деня на отворените врати се очакват ученици от Русе, Търговище, Разград, Габрово, както и от старата столица. Всеки посетител ще има възможност да разгледа техниката, въоръжението и екипировката, с които разполага университетът. \r\nМария НЕДЕВА", "date": "2018.10.09", "title": "Велико Търново: Ден на отворените врати ще се проведе в Националния военен университет „Васил Левски“"}
{"url": "http://www.focus-news.net/news/2018/10/09/2576365/varna-avtobusite-i-troleybusite-v-grada-sa-v-gotovnost-za-rabota-pri-zimni-usloviya.html", "text": "Автобусите и тролейбусите във Варна са в готовност за работа при зимни условия. Това каза в интервю за  Радио „Фокус“ – Варна  инж. Злати Златев, изпълнителен директор на „Градски транспорт”. По думите му както всяка година е пусната заповед за есенната и зимната подготовка, а сроковете вече текат. До края на месеца дружеството ще е в пълна готовност. Засега няма проблеми с повредени превозни средства. Не се очакват и нови промени по маршрутите на градските линии. Според Злати Златев е осигурен достатъчно антифриз, както и почистваща течност за чистачки. Проверени са парните инсталации, за да не се допуска изпотяване на предните стъкла. Директорът на обществения превозвач увери, че автобусите и тролейбусите ще са добре отоплени. По думите му обикновено през студените месеци проблеми обикновено възникват при заледяване на участъци по ул. „Вяра“, до парната централа и към „Владиславово“. \r\nДиана СТОЕВА", "date": "2018.10.09", "title": "Варна: Автобусите и тролейбусите в града са в готовност за работа при зимни условия"}
{"url": "http://www.focus-news.net/news/2018/10/09/2576366/varna-minen-lovets-tsibar-zaminava-na-39-dnevno-zadgranichno-plavane.html", "text": "В пункт за базиране Варна се проведе ритуал по тържествено изпращане на минен ловец „Цибър” от състава на Трети отряд противоминни кораби, който заминава на 39-дневно задгранично плаване. Това съобщиха от пресцентъра на  Военноморските сили . Като част от втората постоянна противоминна група кораби на НАТО (SNMCMG 2), корабът ще участва в учението на ВМС на Турция –„NUSRET” в Егейско море, българо-румънското учение „Посейдон 2018” в Черно море и ще посетят пристанищата Измир и Чанаккале в Република Турция и пристанище Батуми в Република Грузия.  \r\nЕкипажа бе поздравен от командира на Военноморските сили контраадмирал Митко Петев, който им пожела безаварийно плаване и  успешно изпълнение на поставените задачи. Беше отслужен молебен за здраве и успехи. \r\nПо късно отново в пункт за базиране Варна се проведе ритуал по откриване на възстановено хелингово съоръжение. \r\nНа 24.ІІ./8.ІІІ.1904 година е сключен договор между правителството на България и фирмата “Шнайдер и Сие” за доставката на три 97-тонни миноносци и други военни материали. Понеже миноносците не могат да пристигнат по море, е решено да бъдат доставени на части във Варна. Възниква необходимостта за построяване на хелинг, с който монтираните миноносци да се спуснат на вода и за докови ремонти. Определената за него площадка има подвижни пясъци и дъното трябва да се укрепва – в края на 1905 година започва поставянето на блокове под водата, което продължава и през 1906 година На 15 октомври 1907 година хелингово съоръжение е пуснато в експлоатация, като изважда миноносец с  маса от 97.5 тона за 24 минути.", "date": "2018.10.09", "title": "Варна: Минен ловец „Цибър” заминава на 39-дневно задгранично плаване"}
{"url": "http://www.focus-news.net/news/2018/10/09/2576369/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Движението  по пътищата в Сливенско е натоварено, но без задръствания, съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.10.09", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/10/09/2576362/rositsa-yaneva-komisiya-za-borba-s-trafika-na-hora-burgas-okolo-50-sa-ofitsialno-registriranite-sluchai-na-postradali-ot-trafik-na-hora-godishno-v-burgaski-region.html", "text": "Около 50 са официално регистрираните случаи на пострадали от трафик на хора годишно в Бургаски регион. Това каза за  Радио „Фокус“ - Бургас  Росица Янева секретар на Местната комисия за борба с трафика на хора в Бургас. По думите ѝ статистиката се получава ежегодно от Районна прокуратура – Бургас, но по наблюдения броят на случаите не е намалял в последните години. \r\n„Разбира се, тази цифра не отговаря на реалния брой на пострадалите, тъй като това престъпление е много трудно доказуемо. Жертвите му обикновено не желаят да свидетелстват, а причините са обясними – страх и срам от това, че са се оставили да бъдат въвлечени в престъплението. Това са неща, които човек трудно обявява пред близките си. Дори първоначално жертвата да е свидетелствала пред органите на полицията, след това често се отказва от показанията си, поради което не се стига до ефективни присъди“, обясни Янева. Тя добави, че две са основните форми на трафика в Бургаски регион – трафик с цел сексуална експлоатация и трафик на бременни жени за продажба на бебета в Гърция. \r\n„Основната част от пострадалите, разбира се, са жени, а при около половината от тях престъплението се извършва с цел продажба на бебета“, каза още Янева. Тя добави, че в Бургас има два приюта за жертви на трафик. „Констатираме, че жертвите много често са умни и образовани момичета от български произход, които са попаднали там от любов по някого, на когото са се доверили“, каза Янева. По думите ѝ този метод на въвличане се нарича „lover boy“ и използва нуждата на момичетата да се почувстват значими и желани, с което те стават емоционално зависими и лесно манипулируеми. \r\nМария ГЕОРГИЕВА", "date": "2018.10.09", "title": "Росица Янева, Комисия за борба с трафика на хора – Бургас: Около 50 са официално регистрираните случаи на пострадали от трафик на хора годишно в Бургаски регион"}
{"url": "http://www.focus-news.net/news/2018/10/09/2576370/api-utre-tovarnite-avtomobili-nad-12-tona-patuvashti-za-severna-balgariya-shte-preminavat-prez-iskarskoto-defile.html", "text": "На 10 октомври всички товарни автомобили над 12 тона, пътуващи за Северна България, ще преминават през Искърското дефиле. Това съобщиха от пресцентъра на  Агенция „Пътна инфраструктура“ . Всички тежкотоварни автомобили над 12 тона от София за Варна, Русе и Видин, ще се движат по Софийският околовръстен път и по път II-16 Своге - София. \r\nЩе се ограничи преминаването по път I-1 Ботевград - София през прохода Витиня, поради неотложно обрушване на скат и укрепване на подпорни стени. В момента през Витиня се отбива тежкотоварният трафик от автомагистрала „Хемус“, където се извършва ремонт на виадукти.", "date": "2018.10.09", "title": "АПИ: Утре товарните автомобили над 12 тона, пътуващи за Северна България, ще преминават през Искърското дефиле"}
{"url": "http://www.focus-news.net/news/2018/10/09/2576371/sport-afrika-poluchi-parva-olimpiada.html", "text": "Африка ще организира първото си голямо спортно събитие, извън футбола, след като Сенегал бе избран за домакин на Младежката Олимпиада през 2022 година в рамките на 133-ия конгрес на Международния олимпийски комитет (МОК) в Буенос Айрес. Бюджетът на игрите ще е около 150 милиона щатски долара. Дакар, където ще са по-голямата част от състезанията, ще приеме четвъртата Младежка Олимпиада. В момента върви третата именно в Буенос Айрес. Иначе на африканския континент имаше световно първенство по футбол през 2010 година в ЮАР.", "date": "2018.10.09", "title": "Спорт: Африка получи първа Олимпиада"}
{"url": "http://www.focus-news.net/news/2018/10/09/2576367/protoerey-lyubche-petreski-spored-sazdatelite-na-novata-makedonsko-balgarska-istoriya-balgarite-prez-vsv-ne-sa-bili-okupatori-a-investitori.html", "text": "Изявяващият се по македонските медии под името  протойерей Любче Петрески коментира на своята страница във „Фейсбук“  резултатите от заседанието на смесената българо-македонска комисия за решаване на исторически и образователни въпроси, проведено в края на миналата седмица. Той се нахвърли върху участниците в органа от македонска страна, наричайки ги „създатели на новата, обща македонско-българска история“ и обяви, че те са решили да опишат българските войници в Македония по време на Втората световна война, „не като окупатори, а като инвеститори“, като ги посъветва да ни опишат поне като туристи, които са били на all inclusive в страната за няколко години.  \r\nНадолу прилагаме и целият му пост, озаглавен „ИНВЕСТИРОРИ ИЛИ ТУРИСТИ“: \r\n„Според създателите на новата, обща македонско-българска история, българите през Втората световна война не били окупатори в Македония, а инвеститори! \r\nЗначи, в бъдеще, ние или нашите деца, трябва да очакваме тези инвеститори да поискат да им бъдат върнати или компенсирани тези инвестиции?! \r\nГоспода кроячи на историята, можете да се справите и по-добре. Ако всече сте решили да се майтапите с македонския народ, тогава барем напишете, че българите са били туристи с ultra all inclusive резервация за няколко години“. \r\nПревод и редакция:", "date": "2018.10.09", "title": "Протоерей Любче Петрески: Според създателите на новата македонско-българска история, българите през ВСВ не са били окупатори, а инвеститори"}
{"url": "http://www.focus-news.net/news/2018/10/09/2576363/axios-donald-tramp-e-priel-ostavkata-na-niki-heyli.html", "text": "Президентът на САЩ Доналд Тръмп е приел оставката на Ники Хейли като американски посланик в ООН, предава  американското онлайн издание Axios . \r\nНе е ясно кога точно тя ще оваканти позицията си, но Тръмп е анонсирал „голямо обявление“ по-късно във вторник, посочва изданието. \r\nСпоред информацията на медията, Хейли е обсъдила оставката си с Тръмп миналата седмица, когато го е посетила в Белия Дом. Новината е шокирала мнозина високопоставени отговорници за външната политика на администрацията на американския президент. \r\nПревод и редакция:", "date": "2018.10.09", "title": "Axios: Доналд Тръмп е приел оставката на Ники Хейли"}
{"url": "http://www.focus-news.net/news/2018/10/09/2576368/malina-edreva-sos-predlozhenieto-za-referendum-za-izgrazhdaneto-na-instalatsiya-za-gorene-na-rdf-otpadatsi-e-porednata-aktsiya-ot-startirala-predizborna-kampaniya.html", "text": "Предложението за референдум в този момент е поредната акция от вече стартиралата им предизборна кампания. Тя цели от една страна да провали проекта, от друга страна се използва за политически цели. Това коментира председателят на политическата група на ГЕРБ в СОС Малина Едрева по повод предложението на общинските съветници от БСП, Глас народен, „Зелените“, Симеон Славчев, Нормална държава и ДСБ за местен референдум във връзка с изграждането на инсталация за горене на RDF отпадъци, съобщиха от  пресцентъра на СОС . „Ако колегите бяха искрени в намеренията си можеха многократно да внесат подобно предложение, то да бъде обсъдено и да бъде проведен референдум“, заяви тя. „По отношение на референдума, който искат колегите от обединената лява опозиция, бих го приела, ако това беше проект, който започваме да обсъждаме сега, а той е стартирал още през 2007-а година“, посочи Малина Едрева. „Много е важно активното участие на гражданите. В последните години Столична община показва ясно, че има чуваемост към тях“, каза още тя.", "date": "2018.10.09", "title": "Малина Едрева, СОС: Предложението за референдум за изграждането на инсталация за горене на RDF отпадъци е поредната акция от стартирала предизборна кампания"}
{"url": "http://www.focus-news.net/news/2018/10/09/2576372/prezidentat-rumen-radev-se-sreshtna-s-apostolicheskiya-nuntsiy-v-balgariya-anselmo-guido-pekorari.html", "text": "Държавният глава Румен Радев прие днес апостолическия нунций в България Анселмо Гуидо Пекорари. Това съобщиха от  Прессекретариата на държавния глава . По време на срещата бяха потвърдени отличните отношения между страната ни и Ватикана и беше обсъдена възможността за посещение на Негово Светейшество папа Франциск в България.", "date": "2018.10.09", "title": "Президентът Румен Радев се срещна с апостолическия нунций в България Анселмо Гуидо Пекорари"}
{"url": "http://www.focus-news.net/news/2018/10/09/2576375/svilen-cheshmedzhiev-bdzp-svishtov-monitoring-na-zimuvashtite-divi-gaski-v-rayona-na-svishtovsko-belenskata-nizina-shte-se-provede-prez-noemvri.html", "text": "Мониторинг на зимуващите диви гъски в района на Свищовско-Беленската низина ще се проведе през ноември. Това съобщи за  Радио „Фокус“ – Велико Търново  Свилен Чешмеджиев, координатор на офиса на Българското дружество за защита на птиците в Свищов. Той посочи, че традиционно нивите в района са предпочитано място за хранене от многочислените ята на големите белочели гъски (Anser albifrons), и по-малобройните сиви гъски (Anser anser). В Свищовско-Беленската низина се срещат и червеногуши гъски (Branta ruficollis). Чешмеджиев припомни, че тя е световно застрашен от изчезване и защитен вид. Почти цялата ѝ популация зимува в България. \r\nМониторингътна зимуващите диви гъски се традиционно за екипа на Природен парк „Персина“ и за експертите от БДЗП – Свищов. В първите зимни месеци, както и при по-меки зими числеността на зимуващите гъски достига до 40 000 индивида. Една от съществените заплахи за зимуващите гъски в местата за хранене и почивка си остава лова и безпокойството на птиците. Веднъж обезпокоени, огромните ята са принудени да летят с километри в търсене на други подходящи места. По този начин едрите птици понасят сериозни енергетични загуби, а това става причина за смърт от изтощение на голяма част от тях. \r\nНадежда КРЪСТЕВА", "date": "2018.10.09", "title": "Свилен Чешмеджиев, БДЗП - Свищов: Мониторинг на зимуващите диви гъски в района на Свищовско-Беленската низина ще се проведе през ноември"}
{"url": "http://www.focus-news.net/news/2018/10/09/2576374/aktsenti-v-sutreshniya-blok-dobro-utro-balgariya-na-radio-fokus-na-10-oktomvri.html", "text": "Отбелязваме Световния ден на психичното здраве. Как да съхраняваме психиката си в забързания живот, изпълнен със стрес? Гост в ефира на сутрешния блок „Добро утро, България“ на  Радио „Фокус“  ще бъде психологът Иван Игов. \r\nВ минутите след 8.00 часа, с бившия министър на вътрешните работи Емануил Йорданов ще коментираме действията на МВР във връзка с разследването на убийството на телевизионната водеща Виктория Маринова от Русе. \r\nКакво е пъстрото лице на Добруджа през есенните дни? За съхраняване на древното минало в симбиоза с модерното днес ще разговаряме с кмета на Община град Добрич Йордан Йорданов. \r\nЗа поредна година Община Кюстендил се включва в отбелязването на Световния ден на интензивното ходене. Повече ще научим от Венцеслав Илчев от Радио „Фокус“ – Кюстендил \r\nВ Батак започна Месецът на културно-историческото наследство Подробности ще ни каже Ваня Николова от Радио „Фокус“ – Пазарджик. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.09", "title": "Акценти в сутрешния блок „Добро утро, България“ на Радио „Фокус“ на 10 октомври"}
{"url": "http://www.focus-news.net/news/2018/10/09/2576373/literaturen-salon-lege-10-shte-predstavi-da-drasnem-kibrita-na-vastanieto-na-hristo-botev-na-10-oktomvri.html", "text": "На 10 октомври Литературен салон „Леге 10“ организира вечер, посветена на незавършения политически роман на Христо Ботев „Да драснем кибрита на въстанието“. Това съобщиха от пресцентъра на  БСП - София . Творбата ще бъде представена от литературоведа, литературен историк и критик акад. Иван Радев. Събитието ще се състои от 18.00 часа в залата на Градския съвет на БСП, ул. „Леге“ 10, ет. 1.", "date": "2018.10.09", "title": "Литературен салон „Леге 10“ ще представи „Да драснем кибрита на въстанието“ на Христо Ботев на 10 октомври"}
{"url": "http://www.focus-news.net/news/2018/10/09/2576378/varna-v-grada-se-provede-predstavyane-na-kniga-sas-zapiskite-po-voennomorska-istoriya-na-kontraadmiral-ivan-variklechkov.html", "text": "Командването на Военноморските сили и Община Варна организираха представяне на книга със записките по военноморска история на бележития флотски  офицер, командвал военния флот на България и първият произведен в адмиралско звание, контраадмирал Иван Вариклечков. Записките са събрани от личния архив на контраадмирал Вариклечков от неговите наследници. Това съобщиха от пресцентъра на  Военноморските сили . На представянето присъстваха областният управител Стоян Пасев, командира на Военноморските сили контраадмирал Митко Петев, заместник-кметовете Пейчо Пейчев и Коста Базитов, директорът на Военноморският музей доктор Мариана Кръстева наследници и родственици на контраадмирал Вариклечков, курсанти от ВВМУ „Н. Й. Вапцаров”, офицери от Варненския гарнизон, граждани и гости на град Варна. \r\nСлед представянето на книгата, госпожа Надя Вариклечкова подари по две книги на Военноморските сили, ВВМУ „Н. Й. Вапцаров” и Регионалната библиотека „Пенчо Славейков”.", "date": "2018.10.09", "title": "Варна: В града се проведе представяне на книга със записките по военноморска история на контраадмирал Иван Вариклечков"}
{"url": "http://www.focus-news.net/news/2018/10/09/2576377/pregled-na-mezhdunarodnite-novini-do-18-chasa-agentsiya-fokus.html", "text": "Изявяващият се по македонските медии под името  протойерей Любче Петрески коментира на своята страница във „Фейсбук“  резултатите от заседанието на смесената българо-македонска комисия за решаване на исторически и образователни въпроси, проведено в края на миналата седмица. Той се нахвърли върху участниците в органа от македонска страна, наричайки ги „създатели на новата, обща македонско-българска история“ и обяви, че те са решили да опишат българските войници в Македония по време на Втората световна война, „не като окупатори, а като инвеститори“, като ги посъветва да ни опишат поне като туристи, които са били на all inclusive в страната за няколко години.  \r\nНадолу прилагаме и целият му пост, озаглавен „ИНВЕСТИРОРИ ИЛИ ТУРИСТИ“: \r\n„Според създателите на новата, обща македонско-българска история, българите през Втората световна война не били окупатори в Македония, а инвеститори! \r\nЗначи, в бъдеще, ние или нашите деца, трябва да очакваме тези инвеститори да поискат да им бъдат върнати или компенсирани тези инвестиции?! \r\nГоспода кроячи на историята, можете да се справите и по-добре. Ако всече сте решили да се майтапите с македонския народ, тогава барем напишете, че българите са били туристи с ultra all inclusive резервация за няколко години“. \r\n***  Президентът на САЩ Доналд Тръмп е приел оставката на Ники Хейли като американски посланик в ООН, предава  американското онлайн издание Axios . \r\nНе е ясно кога точно тя ще оваканти позицията си, но Тръмп е анонсирал „голямо обявление“ по-късно във вторник, посочва изданието. \r\nСпоред информацията на медията, Хейли е обсъдила оставката си с Тръмп миналата седмица, когато го е посетила в Белия Дом. Новината е шокирала мнозина високопоставени отговорници за външната политика на администрацията на американския президент. \r\n*** Договорът от Преспа е исторически шанс за Македония и за подобряване на добросъседските отношения, пише германският канцлер Ангела Меркел в писмо до македонския премиер Зоран Заев, предава  македонският портал „А1 Он“ . \r\n„На 30 септември огромно мнозинство от над 90% от участвалите на референдума гласуваха „за“ договора с Гърция. Договорът дава шанс за историческо споразумение и подобряване на отношенията между двете страни. Той също така отстранява ключовата пречка за приближаване на страната към ЕС и НАТО. Сега е ключово да се вземат много важните решения за прилагане на споразумението за името с приемането на необходимите конституционни промени. Ще продължа да си сътруднича с вас за осъществяването на тази цел“, пише Меркел в посланието, публикувано на убесайта на германското правителство. \r\n*** Б. Дж., служител в полицията на Косово, е арестуван за трафик на дрога, предава  белградското радио „Б92 “, като се позовава на информация от прищинското онлайн издание KoSSev. \r\nСпоред информацията на медията, полицаят работи в местното районно управление на полицията в Урошевац, но арестът е проведен на граничния пункт Връбница (с Албания). \r\n*** Ураганът „Майкъл“ вече е буря от 2 степен и се движи към източното крайбрежие на Флорида в северната част на Мексиканския залив, предава  AFP . \r\nОчаква се „Майкъл“ да стане голяма буря от 3 категория преди да се приземи на брега на САЩ в неделя и да предизвика „живото застрашаващи“ пориви на вятъра и обилни валежи, съобщават от Националния център за урагани на САЩ. \r\n***  Украинските власти видяха „руска намеса“ и „саботаж“ зад експлозията на склад за муниции в ранните часове на вторник, която предизвика евакуацията на 12 хиляди души, предава  Reuters . \r\nНе се съобщава за жертви и пострадали след взрива на склада, разположен на 176 км източно от Киев. Украйна и в миналото обвини за множеството подобни инциденти Русия, след рязкото влошаване на отношенията между Москва и Киев след държавния преврат в Украйна и последвалото присъединяване на Крим към Русия и въоръжен конфликт в Донбас. \r\nКакто съобщава вицепремиера на Украйна, без да дава доказателства, пише Reuters, експлозията е свързана с очакваното през тази седмица решение на Вселенската патриаршия да предостави автокефалия на Украинската православна църква – Киевска патриаршия, на което РПЦ се противопоставя яростно. \r\n*** Президентът на Косово и премиерът на страната са дълбоко разделение по отношение на предложението за „корекция на границите“, което бе направено от държавния глава Хашим Тачи и категорично не се приема от министър-председателя Рамуш Харадинай, който заяви в понеделник, че идеята за териториални промени „е мъртва“ и изрази „съболезнованията си“ към всички поддръжници на предложението. Малко след това, на пресконференция в Прищина, Тачи отговори главата на правителството, като го призова да „действа отговорно“ и да „поправи“ изказването си по отношение на диалога със Сърбия, пише  електронното издание на прищинския вестник Gazeta Express . \r\nОсвен другото, Тачи предупреди Харадинай, че може да бъде сменен. „В края на краищата, нашите позиции не са пожизнени, премиерите и президентите могат да бъдат сменяни, те идват и си тръгват, но само тези, които не са готови да се поправят биват сменяни“, заяви държавният глава. Той също разкритикува премиера за приятелството му с Милан Радойчич от Северна Митровица, който, според изданието, е спорна фигура с голямо влияние сред сръбското население в Северно Косово и местните институции, които пък са под директния контрол на сръбския президент Александър Вучич. По думите на Тачи, министър-председателят жертва Прешевската долина заради една личност в севера. \r\n„Аз никога не бих пожертвал Долината заради един човек на север“, категоричен бе косовският президент, като посочи, че при корекцията на границите Прешевската долина, намираща се в Южна Сърбия, ще се обедини с Косово. Освен това Тачи обвини Харадинай, бивш партизански командир от АОК (Армията за освобождение на Косово) в района на Дукагджини, че е увеличил списъците на военните ветерани. \r\nGazeta Express уточнява, че в скорошно интервю Харадинай заяви, че броят на ветераните от АОК е 50-60 хиляди души, докато Тачи в понеделник оспори това и съобщи, че броят на бойците от АОК е бил не повече от 12 хиляди въоръжени мъже. \r\n***  Общинският съветник от СДСМ в община Куманово Владимир Павловски написа във „Фейсбук“, че е осигурено квалифицирано мнозинство за приемане на конституционните промени в парламента, предава  македонският портал „А1 Он“ . \r\n„Всичко е възможно, когато го искаш. Осигурени са 80 + депутати за Европейска Македония !!!“ – гласи съобщението на общинския съветник от понеделник \r\nТази информация не е потвърдена официално от тогава. \r\n***  „Сигурни прибежища“ са терористи съществуват на територията на Индонезия, египетския Полуостров Синай и в Афганистан, заяви в интервю пред  ТАСС  зам-министърът на външните работи на Русия Олег Сиромолотов. \r\n„Сигурни прибежища“ (за терористи) съществуват най-вече там, където се водят бойни действия“, отбеляза високопоставеният дипломат. „Днес такива „прибежища: има на Синай,а терористи се прехвърлят и в Афганистан, и Индонезия“. \r\nПо неговите думи, една от най-сложните задачи в момента е пресичането на завръщането на чуждестранните терористи от районите в Близкия Изток и преди всичко от Сирия и Ирак. „Разбирате, че те се разпространяват по цяла Европа“, поясни Сиромолотов. „А през Беларус и Украйна терористи попадат в Русия“.", "date": "2018.10.09", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/09/2576357/ministarat-po-sigurnostta-na-velikobritaniya-ne-podtsenyavayte-provalilite-se-ruski-shpioni.html", "text": "Скорошните провали на Руското военно разузнаване (ГРУ) направиха лесно това, да се присмиваш на техните шпиони,  но Западът не трябва да подценява способностите на някога могъщите разузнавателни служби на Кремъл, заяви Министърът по сигурността на Великобритания Бен Уолъс във вторник, цитиран от  Reuters . \r\n„Много е лесно да се присмеем на някои от слабите представяния на ГРУ и техните способности, но ние не трябва да ги подценяваме, а най-вече опасната и безразсъдна употреба на химическо оръжие на нашите улици“, предупреди Уолъс по време на конференция по сигурността. \r\n„Не трябва да забравяме и гигантските усилия на нашата полиция и Ми-5 да ги засекат на първо място, да разкрият техните движения и също... огромните усилия, които бяха направени, за да получим информацията, която ни помогна да стигнем до самата врата на ГРУ“, обясни още той. \r\nПревод и редакция:", "date": "2018.10.09", "title": "Министърът по сигурността на Великобритания: Не подценявайте провалилите се руски шпиони"}
{"url": "http://www.focus-news.net/news/2018/10/09/2576380/zam-ministar-denitsa-nikolova-shte-uchastva-v-konferentsiya-za-predstoyashti-proekti-2018-2020-g.html", "text": "Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г. и ролята на консултанта при управление на инвестиционни проекти”. Това съобщиха от пресцентъра на  Министерство на регионалното развитие и благоустройството . Организираната от Българската асоциация на архитектите и инженерите – консултанти конференция ще се проведе на 10 октомври от 09.30 часа в зала „Мусала“ на хотел „Хилтън“.  \r\nПо-късно същия ден зам.-министър Николова ще отличи лауреатите в категория „Енергийна ефективност” на конкурса „ЕКООБЩИНА”. Церемонията ще се състои от 17.00 часа във Френския културен институт (пл. „П. Славейков“ 3) в София.", "date": "2018.10.09", "title": "Зам.-министър Деница Николова ще участва в конференция за предстоящи проекти 2018-2020 г."}
{"url": "http://www.focus-news.net/news/2018/10/09/2576381/postapil-e-signal-za-zamarsyavane-s-mazut-na-reka-dunav-v-rayona-na-kolodruma-na-vidin.html", "text": "РИОСВ – Монтана са реагирали на сигнал за замърсяване на Дунав с мазут при Видин. Това съобщиха от  РИОСВ-Монтана . В 13.45 часа в инспекцията, от телефон 112 е постъпил сигнал за замърсяване с мазут на река Дунав в района на колодрума на Видин. Веднага е уведомена БДДР – Плевен. В телефонен разговор с дежурния служител от „База гранични полицейски кораби - Видин“, е уточнено, че мазутни петна, забелязани в района на Речна гара са разпокъсани и се размиват. \r\nБДДР – Плевен е уведомила Изпълнителна агенция „Морска администрация” и АЕЦ „Козлодуй”.", "date": "2018.10.09", "title": "Постъпил е сигнал за замърсяване с мазут на река Дунав в района на колодрума на Видин"}
{"url": "http://www.focus-news.net/news/2018/10/09/2576384/d-r-decho-dechev-nzok-obshtestvoto-tryabva-da-se-gotvi-che-razhodite-za-zdrave-shte-rastat.html", "text": "Когато някой предлага модел, в който ще се влеят повече средства, не трябва да казваме на прима виста „Не”. Обществото трябва да се готви, че разходите за здраве ще растат всяка година. Това каза в предаването „Лице в лице” по  БТВ  управител на НЗОК д-р Дечо Дечев. По думите му, ако мерките, които ще предложи НЗОК след 10 дни, не бъдат одобрени от политиците, трябва да се готвят в следващите две години за удвояване на разходите. „Трябва да е известно като факт, че средно всеки трети след 60-годишна възраст ще развие онкологично заболяване. С увеличаване на средната продължителност на живота броят на тези хора ще расте“, посочи д-р Дечев. „На входа при нас чакат няколко много скъпи терапии, измислени в света, с ефект под въпрос, чиято стойност е от порядъка на 25 000 лв. на месец, курсът на лечение е 4 години“, обясни Дечо Дечев. „Ако не се въведат мерки, които да обвържат цената на даден медикамент с неговата ефективност, нещата ще останат потресаващи за нас като хора, които трябва да плащат осигуровки”, каза още управителят на НЗОК. „Обективният показател за това как се лекуват хората е средната продължителност на живота. От 2000 до 2009 г. в България са се отделяли 80 млн. лв. за онкоболни, средната продължителност на живота се е удължила с две години. 2015 г., когато има бум на средствата за онкология, 500% ръст, средната продължителност на живота се е удължила със 7 месеца“, обясни той. „За 29 000 онкоболни за химиотерапия за 2017 г. чрез НЗОК сме платили близо 400 млн. лв., само за най-модерните таргетни терапии. В същото време в групата на лекарствата за домашно лечение сме дали приблизително 400 млн., но за 1,5 млн. души, т.е. за близо 50 пъти повече пациенти даваме същата сума и там са концентрирани основните заболявания, които определят средната продължителност на живота, и в тази група максималният процент масовите болести се плащат 25%, но за там никога няма да видите пациентска организация да протестира защо лекарството се плаща 25%, но в групите, където се плаща напълно и с пъти в повече от някои държави, протестите са постоянни”, каза още д-р Дечо Дечев.", "date": "2018.10.09", "title": "Д-р Дечо Дечев, НЗОК: Обществото трябва да се готви, че разходите за здраве ще растат"}
{"url": "http://www.focus-news.net/news/2018/10/09/2576383/ministar-nikolina-angelkova-se-sreshtna-s-investitori-i-predstaviteli-na-turisticheskiya-biznes-v-sauditska-arabiya.html", "text": "Министърът на туризма Николина Ангелкова се срещна с инвеститори от Саудитска Арабия и представители на Националния туристически комитет. Това съобщиха от пресцентъра на  Министерство на туризма . Домакин на дискусията в Рияд бе д-р Сауд Ал Масхари, генерален секретар на Съвета на саудитските камари.  \r\nБългарският министър е на работно посещение в страната по покана на Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на държавата. В делегацията са и представители на българския туристически бизнес.  \r\nБългария е конкурентно място за чуждестранни инвестиции, защото предлага благоприятна данъчна среда и насърчава чрез законодателството си такива проекти. „Осигурени са правителствени стимули, социална сигурност, имаме високообразовани експерти, както и квалифицирана работна ръка\", заяви министър Ангелкова.  \r\nТя подчерта, че туризмът е приоритетен сектор за българското правителство и е сред структуроопределящите отрасли на икономиката. „Благодарение подкрепата на премиера Бойко Борисов бе създадено самостоятелно Министерство на туризма\", коментира министър Ангелкова и допълни, че секторът се развива устойчиво, като през последните три години отбелязва рекордни резултати за цялата си история. Близо 7 млн. чуждестранни туристи са избрали дестинация България за първите осем месеца на 2018 г., което е ръст от почти 6 на сто спрямо същия период на предходната година. Над 2 млрд. евро са приходите от международен туризъм у нас за първите седем месеца от настоящата година - над 8% повече в сравнение с тези месеци на 2017 г.  \r\nМинистърът отбеляза и ръстовете на туристите между двете държави, постигнати  през последните 2 г. През 2017 г. 1143 туристи от Саудитска Арабия са посетили България. За първите 8 месеца от 2018 г. те са вече 946, което е ръст от 13,4% спрямо същия период на миналата година. Също през 2017 г.  267 българи са пътували до арабската страна като крайна дестинация и това е с 13,1% повече спрямо 2016-а. \r\nМинистър Ангелкова презентира пред саудитския бизнес създадената от Министерството на туризма Карта на инвестиционните проекти в България, в която са включени предимно общински проекти с възможност за публично-частно партньорство. Те са в диапазон за инвестиции от 500 хил. до 200 милиона щатски долара и включва идеи за изграждане на СПА центрове в различни общини. Вложенията в строеж на луксозни 4- и 5-звездни хотели, към които Саудитска Арабия проявява подчертан интерес, са важна предпоставка за привличане на висок клас туристи. „Това прави дестинацията конкурентоспособна и търсена от много чуждестранни гости\", подчерта министърът.  \r\nТя отбеляза още, че България е сред най-богатите страни в Европа по брой артефакти, и обърна внимание, че от създаването си туристическата администрация подкрепя бизнеса в усилията му да превърне страната в целогодишна дестинация. Министерството насърчава реализацията на кадрите в туризма чрез партньорството си с водещи университети като Софийския и УНСС, акцентира българският министър. Сред основните приоритети на правителството е развитието на инфраструктурата, което също привлича много инвестиции.  \r\nДруг важен акцент в работата ни е развитието на специализирания туризъм. „Създадохме 8 културно-исторически дестинации и в процес на финализиране са 12 кулинарни и 7 балнео- и СПА дестинации, които покриват територията на страната и ще стимулират целогодишния приток на туристи по тези маршрути\", поясни министър Ангелкова. Тя посочи още, че в Регистъра на туристическите фестивали и събития, поддържан от министерството, са включени над 1800 прояви, които се радват на голям интерес сред туристите. България е и сред водещите страни в Европа по източници на минерални води. Ето защо е голям потенциалът за двустранното сътрудничество в модернизацията на съществуващи и създаване на нови центрове за рехабилитация, включително на базата на минерални ресурси, стана ясно от думите ѝ. \r\nГенералният секретар на Съвета на саудитските камари д-р Сауд Ал Масхари поздрави страната ни за постиженията ѝ в туризма и икономическите сфери, като подчерта, че сред бизнес средите в Саудитска Арабия интересът към партньорства с български предприемачи се увеличава. Домакините изтъкнаха, че за тях България е страна с динамично икономическо развитие, в която те виждат потенциал за привличане на много инвестиции. Такива проекти са възможни в хотелиерството, хранителната индустрия, инвестиции в рехабилитационни и терапевтични центрове за СПА услуги и др.", "date": "2018.10.09", "title": "Министър Николина Ангелкова се срещна с инвеститори и представители на туристическия бизнес в Саудитска Арабия"}
{"url": "http://www.focus-news.net/news/2018/10/09/2576382/veliko-tarnovo-v-grada-shte-se-provede-forum-za-triizmerna-grafika-vision-2018.html", "text": "Форум за триизмерна графика „VISION 2018“ ще се проведе във факултета по изобразително изкуство към Великотърновския университет „Св. св. Кирил и Методий“. Откриването е на 13 октомври от 10.00 часа. Проявата е ежегодна и се провежда от 2004 година насам, уточни за  Радио „Фокус“ – Велико Търново  доц. д-р Светослав Косев заместник-декан във факултета и основен инициатор на форума. Той подчерта, че събитието събира хора, които се занимават с триизмерна графика, впоследствие се включват и хора, които се занимават с концептуален дизайн на герои за компютърни игри, герои от комикси, обкръжаваща среда за компютърни игри и филми,  хора които използват компютърната графика в работата си. \r\n„Тази година в програмата има 7 лектора. Първият е Сабин Бойкинов, който не за първи път участва, той ще се включи с лекция за концептуално рисуване на обкръжаваща среда за компютърни игри. След това Даниел Атанасов  ще представи дигитален 2D арт и приложението му в различни сфери на развлекателната индустрия като това пак е с широка сфера на приложение. Следващият участник е Дияна Нанева, тя ще представи комикс илюстрация и визуален дневник“, обясни Светослав Косев. \r\nВ рамките на форума ще бъдат представени похвати и начини на работа с програма за триизмерна графика, използване на 3D елементи в дигитална илюстрация и концепт дизайна, техники и идеи за концептуално рисуване. \r\nДоц. Светослав Косев подчерта, че реализацията на форума се осъществява с изключителната подкрепа на Великотърновския университет. \r\nМария НЕДЕВА", "date": "2018.10.09", "title": "Велико Търново: В града ще се проведе форум за триизмерна графика „VISION 2018“"}
{"url": "http://www.focus-news.net/news/2018/10/09/2576358/ministar-vladislav-goranov-ako-angazhimentite-ni-kam-horata-s-uvrezhdaniya-badat-narusheni-shte-tarpim-spravedliv-gnyav.html", "text": "Ако по наша вина залегналите ангажименти на изпълнителната власт и на най-голямата партия в управляващата коалиция бъдат нарушени, ще търпим справедливия гняв на тези, които са застанали до нас, че сме нарушили предварително поети ангажименти. Това каза министърът на финансите Владислав Горанов на брифинг след среща с майките на деца с увреждания, предаде репортер на  Агенция „Фокус“ . „Ще положим всички усилия и смятаме, че е в нашите възможности различните представители на хората с увреждания да не бъдат подведени“, заяви той. „Имаше натрупано недоверие между отделните страни в процеса. За да не се създава впечатление, че от страна на изпълнителната власт има намерение да се шиканира постоянно процесът последните два дни водихме конкретни разговори с организациите на хората с увреждания и с родителите на деца с увреждания, които са инициатори на част от промените, които ще се разгледат от НС“, посочи Владислав Горанов. „Недоверието трябваше да бъде преодоляно по някакъв начин. Днешното разбиране, материализирано под формата на План за действие за приемане на законодателство дава първа отправна точка за начина, по който можем да структурираме нашата работа до средата на декември 2018 година“, коментира финансовият министър. „За да се избегне всяко разбиране, че ние се опитваме да избягаме от ангажиментите, които вече са оповестени за осигуряване на допълнителен ресурс, на възможност за финализиране на законодателния процес, свързан с законите за хората с увреждания и за личната помощ“, допълни той. Според него в името на това да се постигне крайният резултат всички страни са направили стъпки към по-доброто разбиране за процеса. „Получихме разбирането на организациите на хората с увреждания и на родителите, които представляват инициативата, за поставените срокове като възможни за постигане на крайната цел“, обяви Владислав Горанов. „По никакъв начин не искаме да приемаме днешния План за действия като отстъпление от наша или от тяхна страна“, коментира министърът.", "date": "2018.10.09", "title": "Министър Владислав Горанов: Ако ангажиментите ни към хората с увреждания бъдат нарушени - ще търпим справедлив гняв"}
{"url": "http://www.focus-news.net/news/2018/10/09/2576386/zam-ministar-denitsa-nikolova-osiguryavame-niskolihveno-finansirane-za-energiyna-efektivnost-na-ednofamilni-zhilishtni-sgradi.html", "text": "Северна България има достъп до над 210 млн. лв. под формата на нисколихвено кредитиране от Оперативна програма „Региони в растеж“ 2014-2020 г. Средствата се предоставят от „Регионален фонд за градско развитие“ на Фонда на фондовете за развитие на културни и исторически обекти, подобряване на градската среда и енергийна ефективност на еднофамилни жилищни сгради. Това обяви заместник- министърът на регионалното развитие и благоустройството и ръководител на ОПРР Деница Николова, която стартира във Видин информационна кампания на МРРБ за популяризиране на инвестициите в туризма и градската среда, предоставяни чрез финансовите инструменти по програмата, съобщиха от  пресцентъра на министерството . Във форума се включиха и заместник-министрите на туризма и на културата – Ирена Георгиева и Амелия Гешева, представители на Фонда на фондовете, експерти от Министерството на регионалното развитие и благоустройството и др. Участие взеха и кметът на Видин инж. Огнян Ценков, областният управител Албена Георгиева, народният представител Владимир Тошев и др.  \r\nОбщо 353 млн. лв. са средствата по ОПРР, разпределени в три фонда, финансиращи 39-те големи града на страната. Средствата се разпределят за проекти, водещи до подобряване на градската среда, модернизация на градския транспорт, спортна инфраструктура, обекти в сферата на културата, изграждане на проекти, генериращи приходи и допълващи развитието на градовете като паркинги, лунапаркове, басейни и т.н. Основна е подкрепата за културно-историческото наследство като потенциал за икономически растеж чрез повишаване на туристопотока. Ще се финансират исторически и културни обекти с национално и световно значение, за да може регионите да разкрият потенциала на местното културно наследство.  \r\n„Нисколихвеното кредитиране предоставя повече възможности и стимули“, посочи зам.-министър Николова и изброи някои от тях като удължен период от 20 години за възвращаемост, по-ниска лихва, гратисен период за плащане и др. Николова съобщи, че много важен елемент е достъпът на гражданите до нисколихвено кредитиране на мерки за енергийна ефективност на еднофамилни жилищни сгради. Заместник-министърът отбеляза, че сега действащите програми за енергийна ефективност са насочени основно към многофамилни и обществени сгради, като сега за първи път се дава възможност и за собствениците на еднофамилни жилища. „По този начин освен, че подобряваме енергийната ефективност на сградите и тяхното експлоатационно състояние и визия, подобряваме и околната среда, намалявайки отделянето на фини прахови частици от горенето на твърдо гориво, което е сериозен проблем за градовете. Важно условие е да бъде изяснена собствеността на сградите“, посочи Николова. Зам.-министър Ирена Георгиева заяви, че чрез финансовите инструменти регионите имат възможност да подобрят туристическата инфраструктура, да разкрият потенциала на нови проекти и да предоставят нови услуги. Тя напомни, че Министерството на туризма работи активно за насърчаване на регионалния с туризъм и популяризиране на възможностите за развитие на регионалната туристическа инфраструктура, чрез интегрирани проекти за опазване и популяризиране на културното наследство. Зам.-министър Амелия Гешева обобщи, че финансовите инструменти дават възможност за това 1600 национални културни обекта, част от които от световно значение, да бъдат реставрирани и социализирани като обекти за културно-исторически посещения. Според данните на Министерството на културата Видин има сериозен потенциал в това отношение. За последната година всички обекти на Регионалния исторически музей бележат 40% ръст на посещенията. Тя подчерта, че министерствата на културата и на регионалното развитие и благоустройството са положили сериозни усилия за изчистване на процедурите, за да се улесни работата на всеки бенефициент.  \r\nКметът на община Видин инж. Огнян Цеков изрази задоволство от факта, че информационната кампанията на трите министерства стартира от Видин, като регион с богато културно-историческо наследство. Той напомни, че в града се намират два от най-посещаваните туристически обекта в страната, а в последните години се развива и богата културно-фестивална програма. Той напомни нуждата от инвестиционни проекти в туризма, които генерират икономика и нови работни места и развиват предприемачеството. Кметът съобщи, че община Видин смята да кандидатства за финансиране с два проекта чрез финансови инструменти, включващи консервация и реставрация на крепостта „Баба Вида“ и синагогата.  \r\nС проекти ще се кандидатства пред Фонда за градско развитие, като пълните условия за кандидатстване ще бъдат обявени в края на октомври и началото на месец ноември.   \r\nПо-късно днес Деница Николова участва в среща на тема “Визия за развитие на област Видин до 2030 г.“. Пред участниците в нея заместник-регионалният министър представи проекта за промени в Закона за регионалното развитие, предложения вариант за ново статистическо райониране на страната и очакванията за финансирането на мерки в следващия програмен период на ЕС.  \r\nЗам.-министър Николова подчерта, че страната ни ще получи повече средства от европейските фондове за периода 2021-2027 г. „В тази връзка новият модел на регионална политика е в синхрон с очакваните изисквания на бъдещото финансиране от ЕС, но в никакъв случай не е изграден за целите само на това финансиране“, коментира Николова. По думите й една от ключовите промени в ЗРР е възможността за засилване на регионалното ниво за избор на бъдещите проекти. По този начин общини, областни управи, бизнес, неправителствени организации, заедно ще могат решават за инвестициите в региона, съобразени с местните специфики, приоритети и потенциали за развитие. „Не се предвижда определянето на градове - центрове, които да имат административни функции в новите райони, както и не се предвижда промяна на административното устройство по отношение на общини и области“, категорична бе зам.-министърът. Ще бъдат намалени стратегическите документи, визиращи регионалното развитие, защото в момента те са над 370 на брой и практически са трудноизпълними. На регионално ниво ще има регионален план за пространствено и стратегическо планиране, който ще има за цел да покаже приоритетите на региона,  специфичните нужди и възможности за развитие. Амбицията е със създаването на дългосрочен модел в регионалната политика да се намалят дисбалансите между регионите, които към момента са съществени.", "date": "2018.10.09", "title": "Зам.-министър Деница Николова: Осигуряваме нисколихвено финансиране за енергийна ефективност на еднофамилни жилищни сгради"}
{"url": "http://www.focus-news.net/news/2018/10/09/2576385/veliko-tarnovo-srebarnata-medalistka-ot-natsionalniya-kulinaren-konkurs-na-bhra-vasilena-dimitrova-poluchi-pocheten-znak-i-gramota-ot-kmeta-na-svishtov.html", "text": "Възпитаничката на СПГ “Алеко Константинов” Василена Димитрова, която спечели сребърен медал в националния конкурс „Най-добър млад готвач на БХРА (Българска хотелиерска и ресторантьорска асоциация) за 2018” бе специален гост на кмета на Свищов, съобщиха от пресцентъра на  Общината . По покана на Генчо Генчев младото момиче и нейният ръководител Лиляна Димитрова посетиха кабинета на кмета, където в присъствието на зам.-кмета Анелия Димитрова, директорът на Дирекция „Култура и културно наследство“ Росен Маринов и началник отдел „Образование“ Румяна Кузева бяха поздравени за отличното представяне в националния конкурс. \r\n„Благодаря ти най-напред, че избра да останеш в Свищов и тук да завършиш своето средно образование. С предизвикателството, пред което твоите ръководители те изправиха, ти доказа, че училището подготвя кадри на изключително високо ниво. С твоето отличие, ти ни правиш горди – на първо място своя учител и твоето училище, а след това и всички нас. Твоят успех няма как да остане незабелязан, защото ние се радваме на успеха на всеки един ученик от нашата община“, каза кметът Генчев на сребърната медалистка. Той допълни още, че през последните три години, под ръководството на ресорния зам.-кмет Анелия Димитрова, в община Свищов се направи много за въвеждането на дуалното обучение, което е една иновативна практика в образованието. В този смисъл СПГ „Алеко Константинов“ се утвърди като едно от водещите училища за професионално обучение и през последните години се наложи като авторитетно училище, с високо качество на образование. Кметът на Свищов не пропусна да подчертае, че най-важното е умението на учителите да „запалят“ децата да се развиват и надграждат в професионалните направления, които са избрали. По този повод той благодари лично и на г-жа Лиляна Димитрова за ползотворната и работата с Василена. \r\nСлед като поздрави Василена Димитрова с високото отличие, кметът и поднесе почетна грамота и знакът на Свищов с пожеланието да продължава напред, да не се отказва никога и да гони смело върха.", "date": "2018.10.09", "title": "Велико Търново: Сребърната медалистка от националния кулинарен конкурс на БХРА Василена Димитрова получи почетен знак и грамота от кмета на Свищов"}
{"url": "http://www.focus-news.net/news/2018/10/09/2576376/arheologicheskite-nahodki-kray-selo-pokrovnik-shte-badat-zapazeni-a-stroitelstvoto-na-avtomagistrala-struma-shte-prodalzhi-obzor.html", "text": "Археологическите находки край село Покровник ще бъдат запазени, а строителството на автомагистрала „Струма“ ще продължи, без да се налага нова процедура за трасето. Това стана ясно във вторник след провела се среща между министъра на културата Боил Банов, кмета на Благоевград д-р Атанас Камбитов, председателя на Агенция „Пътна инфраструктура“ инж. Светослав Глосов, инж. Дончо Атанасов, член на Управителния съвет на пътната агенция, областният управител Бисер Михайлов, председателят на Общински съвет Радослав Тасков, представители на Инициативния комитет за запазване на древния обект и бизнеса, РИМ - Благоевград и археолози. По време на работна среща, която се проведе в Благоевград, бе взето решение разкритите обекти да бъдат преместени в сервитута на автомагистрала „Струма“ и същите да бъдат консервирани, с цел запазване на автентичността и целостта им. Министър Банов обясни, че ще започнат проект за съхраняване на трите основни ценности, открити край Покровник, които са в рамките на две трети от обекта и за неговото цялостно съхраняване. „Още утре Министерството на културата ще връчи заповедта, от своя върховен орган, който се занимава с паметниците и културното наследство, на Агенция „Пътна инфраструктура“, за да се стартира проект по съхраняване на трите основни открити ценности, в рамките на 2/3 от обекта, и съхраняване на целия обект. Проект за пренасяне, може би, в рамките на около 20 м“, каза министър Банов. Той подчерта, че по този начин обектът ще бъде съхранен с неговите ключови и стойностни неща, за да даде една добра възможност за бъдещо развитие – социализиране, популяризиране и опазване. Идеята е археологическите разкопки да бъдат в непосредствена близост до магистралата, така че да бъдат изцяло достъпни за туристите. За целта ще бъдат предприети действия за осигуряване на вход и изход от пътното трасе към обекта.  \r\nКметът на Благоевград д-р Атанас Камбитов пое ангажимент Общината да възложи изготвяне на Задание, като преди това да бъде организирано широко обществено обсъждане, с цел да бъде намерено най-оптималното решение, което да доведе до дългосрочно социализиране на обекта. „Заданието няма да включва само разкритието на тези 120 дка. Ще бъдат намерени решения и за обходен път. Ще бъде изградена цялостна инфраструктура, така че действително да изградим един цялостен туристически и работещ проект“, каза кметът Камбитов.  \r\nСлед срещата от АПИ започват изготвянето на проектите за преместване и консервиране на находките, като след реализиране на тези действия, кметът на Благоевград ще осигури денонощна охрана на място. Инж. Светлослав Глосов отбеляза, че вече имат идейна разработка как и къде да бъдат изместени откритите обекти край Покровник, за да може да продължат строителството на автомагистрала „Струма“, но и за да се запази обекта. Той подчерта, че ще бъде необходимо строителят да навакса и шестте месеца, които са били пропуснати по изграждане на магистралата.  \r\nЛазар Андреев, председател на инициативния комитет за запазване разкопките край село Покровник изказа задоволството ни от проведената среща. Според него тя е била много конструктивна. Той отбеляза, че са останали доволни от ангажиментите, поети към тях като изрази надежда, че в най-скоро време ще видят и как нещата се случват. Андреев заяви, че през последните месеци са били направени много спекулации по отношение на това – дали обекта ще бъде оставен на място или ще бъде преместен. Той посочи, че първоначалното им искане е било за изместване на магистралата и оставане обекта на мястото му, защото са изчислили, че това би струвало 5 млн. В последствие пред тях е показано документално, че това ще струва 27 млн. Във връзка с втората идея за изместване на гробницата, каквито са били първоначалните идеи, то това е прието от тях като немислимо, защото означава, че останалата част от обекта ще бъде заличена. С гаранциите, които са дадени за запазване на 2/3 от обекта и изместване с около 20 м на някои от нещата, Андреев посочи, че това устройва инициативния комитет. \r\nЛивия НИНОВА", "date": "2018.10.09", "title": "Археологическите находки край село Покровник ще бъдат запазени, а строителството на автомагистрала „Струма“ ще продължи (ОБЗОР)"}
{"url": "http://www.focus-news.net/news/2018/10/09/2576379/nikolay-nankov-e-podal-ostavka-kato-naroden-predstavitel.html", "text": "Депутатите ще гласуват прекратяване на правомощията на Николай Нанков като народен представител. Това се посочва в  проектопрограмата за работа на Народното събрание . Николай Нанков се върна в парламента, след като подаде оставка като министър на регионалното развитие и благоустройство. Той освободи поста след тежката катастрофа край Своге, при която загинаха 20 души. Мястото му в министерството зае Петя Аврамова.", "date": "2018.10.09", "title": "Николай Нанков е подал оставка като народен представител"}
{"url": "http://www.focus-news.net/news/2018/10/09/2576354/ombudsmanat-maya-manolova-shte-sledya-parlamenta-do-priemaneto-na-posledniya-tekst-ot-zakona-za-horata-s-uvrezhdaniya-i-zakona-za-lichnata-pomosht.html", "text": "Ще следя парламента до приемането на последния текст от Закона за хората с увреждания и Закона за личната помощ. Това каза омбудсманът на Република България Мая Манолова по време на брифинг след среща с майките на деца с увреждания, предаде репортер на  Агенция „Фокус“ . „Най-накрая бяха поети конкретни ангажименти от изпълнителната власт с конкретни срокове. Аз ще продължа да следя как се изпълняват тези ангажименти. Ще следя и как Парламентът ще приеме двата закона – Закона за хората с увреждания и Закона за личната помощ. Ще следя до приемането на последния текст и няма да допусна тези толкова важни за хората с увреждания закони да бъдат осакатени. Ще стоя и на протеста на майките докрай, както съм поела ангажимент. С тези стъпки, за които днес изпълнителната власт пое ангажимент се започва една реформа, която е толкова важно за хората с увреждания“, обясни още тя.", "date": "2018.10.09", "title": "Омбудсманът Мая Манолова: Ще следя парламента до приемането на последния текст от Закона за хората с увреждания и Закона за личната помощ"}
{"url": "http://www.focus-news.net/news/2018/10/09/2576391/mvnr-uraganat-maykal-priblizhava-bregovete-na-amerikanskiya-shtat-florida-balgarite-da-se-informirat-za-obstanovkata-i-da-sledvat-ukazaniyata-na-mestnite-vlasti.html", "text": "Ураган от 2-ра степен по 5-степенната скала на „Сафир-Симпсън” приближава североизточните части на щата Флорида. Това съобщиха от  пресцентъра на Министерството на външните работи . Очаква се бурята да достигне бреговете на Флорида преди обяд на 10 октомври, със силни ветрове със скорост над 150 км/ч на места и проливни дъждове в продължение на следващите два, три дни. По информация на посолството ни във Вашингтон в Алабама и в 35 окръга на Флорида е обявено извънредно положение. Освен тях засегнати ще бъдат и щатите Джорджия и Южна Каролина. Властите призовават гражданите да се запасят с храна и вода, медикаменти за спешна помощ, зарядни за мобилните телефони, както и да се осведомят къде са най-близките помещения за подслон. Във Флорида са издадени заповеди за задължителна евакуация на бариерни острови, мобилни жилища и ниско разположени райони. Във връзка с горното Министерството на външните работи препоръчва на всички български граждани, намиращи се в районите, през които се очаква да премине стихията да се информират за развитието на ситуацията и да следват стриктно указанията на местните власти. При необходимост от съдействие, наши сънародници могат да се свържат с посолството във Вашингтон на телефон: +1 (202) 387-5770 или +1 (202) 387-0174, да потърсят съдействие от най-близкото представителство на друга държава-членка на ЕС или най-близкия пункт на Червения кръст (https://www.redcross). Актуална информация относно развитието на обстановката може да бъде намерена на https://www.nhc.noaa.gov/", "date": "2018.10.09", "title": "МВнР: Ураганът „Майкъл“ приближава бреговете на американския щат Флорида, българите да се информират за обстановката и да следват указанията на местните власти"}
{"url": "http://www.focus-news.net/news/2018/10/09/2576390/burgas-razpechatani-sa-probnite-krancheta-na-vinproma-v-pomorie-proizvodstvoto-raboti-s-palen-kapatsitet.html", "text": "Разпечатани са пробните кранчета на дестилационните съоръжения на Черноморско злато, които Агенция „Митници“ запечати миналата седмица след извършена проверка в производствената база на дружеството в Поморие. Това съобщиха от  пресцентъра на предприятието . Агенция „Митници“ уважи аргументите на Черноморско злато, че пробните кранчета са неделима част от баретката на всяка дестилационна система спрямо технологичните изисквания за работа на съоръжението, както потвърди и производителят на системите Бенковски Ко.  \r\nТечността в споменатите съоръжения не е краен продукт, готов за консумация, а дестилат с алкохолно съдържание между 55 и 75%. Баретките са съставна част на системите и служат за извършване на контрол при дестилационния процес, като се отчитат алкохолният градус, температурата и вкусово-ароматните качества на произведения продукт. Във всяка баретка има спиртомер за отчитане на алкохолния градус, а извън нея термометър и пробен кран, необходим за периодично взимане на проби от технолога в процеса на дестилация.  \r\nДружеството представи пред Агенция „Митници“ нова по-детайлна технологична схема, на която присъстват и пробните кранчета. За да разсее всякакви съмнения за недобросъвестна дейност, Черноморско злато внесе и предложение за поставяне на бленда за намаляване на дебита им, одобрено от Агенция „Митници“. С поставянето й материалът, необходим за проба, ще изтича за повече време, но това няма да възпрепятства контрола върху технологичния процес. \r\nИзкупвателната кампания на грозде в Черноморско злато продължава. Производството работи с пълен капацитет и мощност.", "date": "2018.10.09", "title": "Бургас: Разпечатани са пробните кранчета на винпрома в Поморие, производството работи с пълен капацитет"}
{"url": "http://www.focus-news.net/news/2018/10/09/2576387/nezavisen-makedoniya-vmesto-da-razdelyat-istoriyata-se-razdeliha-istoritsite.html", "text": "В учебниците по история има място за промени и подобряване – е заключението от втората среща на Смесената българо-македонска комисия за решаване на исторически и образователни въпроси, която се проведе в Скопие и продължи два дни, пише  скопското електронно издание „Независен“ . \r\nКакто пише изданието, дългите дискусии са били изпълнени с много противоположни възгледи на двете страни, както е отбелязал македонският академик Драги Джоргев, който е начело на македонският експертен екип. Професорите от македонска страна са забелязали това, че Македония в българските учебници е представена като част от българските земи дори и тогава, когато България не е съществувала като държава. \r\n„Независен“ отбелязва, че българските историци са оспорили представянето в македонските учебници на Самуиловата държава като македонска, като са представени доказателства, че става дума за продължаване на българската държавна традиция. \r\nВ материала се отбелязва още, че е работено над периоди от праисторията, античността и средновековието. \r\n\"Генералните забележки са, че голяма част от учебниците са посветени на политическата и военната история, че в някои карти в древността и дори в праисторията и в учебниците на двете страни се етницизира пространството, на което днес живеят македонския и българския народ. Когато става дума за Средновековието, тук има голямо пространство за дискусия за средновековното Самуилова царство, което при нас е представено като македонско, а в България е представено като българско. Тук имаше най-много дискусии и се съгласихме всички забележки, които имаме към техните учебници в това отношение и те към нашите учебници да си изпратим между нас, с аргументация, защото ние смятаме, че имаме проблеми с определени позиции и те също \", заяви Джоргев. \r\n„Независен“ отбелязва, че в българските учебници Илинденско-Преображенското въстание се представя като българско. На масата то е било поставено като едно от събитията за съвместно празнуване, но екипите са се съгласили, преди да вземат решение, дали ще се празнува или не, да проведат два съвместни форума с професори. Събитията ще се проведат едва през следващата година. Експерти от двете страни са се договорили да се предложи на правителствата на Македония и България да се продължи практиката на съвместно празнуване на св. Кирил и Методий в Рим на 24 май. \r\n„Ние, заедно с експерти в областите по история, ще видим колко от техните забележки могат да бъдат вкарани, въз основа на аргументацията и на фактите, които са признати от историческата наука. След това, на базата на фактите, когато се видим, ще настояваме нещо да се промени, събитията да се тълкуват по различен начин и това да се отрази в учебниците“, добави македонският академик. \r\nПрез следващите два месеца забележките ще бъдат обект на анализ от двете страни. В края на ноември в София ще бъдат разгледани предложенията и евентуално хармонизираните забележки ще бъдат претворени като предложения към правителствата на двете страни. Дали ще бъдат приети предложенията на македонските и българските експерти или не, ще зависи от двете правителства, отбелязва в заключение „Независен“. \r\nПревод и редакция:", "date": "2018.10.09", "title": "„Независен“ (Македония): Вместо да разделят историята, се разделиха историците"}
{"url": "http://www.focus-news.net/news/2018/10/09/2576392/sport-novak-dzhokovich-pobedi-zheremi-sharadi-s-20-v-parviya-si-mach-v-shanhay.html", "text": "Новак Джокович се класира за третия кръг на турнира от сериите „Мастърс“ в Шанхай с награден фонд 7 милиона долара след побда с 2:0 сета (в отделните части 6:3, 7:5) над французина Жереми Шарди. Това е 14-а поредна победа на сърбина, който ще спори за място на четвъртфиналите с победителя от мача между италианеца Марко Чекинато и Хьон Чун от Южна Корея. Ако достигне до финала на турнира Джокович ще измести Роджър Федерер от второто място в световната ранглиста.", "date": "2018.10.09", "title": "Спорт: Новак Джокович победи Жереми Шаради с 2:0 в първия си мач в Шанхай"}
{"url": "http://www.focus-news.net/news/2018/10/09/2576393/blagoevgrad-obshtinskiyat-kuklen-teatar-shte-predstavi-postanovkata-za-edna-obiknovena-shapchitsa-chervena-na-10-oktomvri.html", "text": "Общинският куклен театър ще представи постановката „За една обикновена шапчица червена“. Премиерното представление ще бъде в залата на кукления театър в Младежки дом на 10 октомври (сряда) от 18.00 часа. Това съобщиха от пресцентъра на  община Благоевград . „За една обикновена шапчица червена“ ще представи на малки и големи един необикновен прочит на добре познатата приказна класика на Шарл Перо. Пъстро и весело, изпълнено с много песни и танци, и неочаквани обрати, това представление ще пренесе зрителите във вълшебния свят на приказките. А там ще разберем, че четенето на книги е начин всеки да открие един по-красив и различен свят. Билети можете да закупите един час преди представлението на касата на театъра. Желаещите могат да направят резервация и да получат информация  на посочените телефони - 0878 881 793 и 0878 527 573.", "date": "2018.10.09", "title": "Благоевград: Общинският куклен театър ще представи постановката „За една обикновена шапчица червена“ на 10 октомври"}
{"url": "http://www.focus-news.net/news/2018/10/09/2576394/predstoyashti-mezhdunarodni-sabitiya-za-10-oktomvri-agentsiya-fokus.html", "text": "***  Започва работата на Комисията за конституционни промени в македонския парламент \r\n*** Ще се проведе вторият гей парад в мюсюлманската страна Косово \r\n*** Армения е домакин на срещата на върха на Международната организация на френскоговрящите страни, на която ще присъства и президентът на Франция Еманюел Макрон \r\n*** Главният преговарящ за Брекзит от страна на ЕС Мишел Барние ще изнесе реч в Европейския парламент за бъдещите отношения между", "date": "2018.10.09", "title": "Предстоящи международни събития за 10 октомври ( Агенция „Фокус“ )"}
{"url": "http://www.focus-news.net/news/2018/10/09/2576395/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа Министерски съвет ще проведе седмичното си заседание.  \r\n*** \r\nОт 09.00 часа в зала „Средец“ на „София Хотел Балкан“ Комисията за противодействие на корупцията и за отнемане на незаконно придобитото имущество (КПКОНПИ) и Фондация „Конрад Аденауер“ организират конференция на тема „Антикорупционното образование – ефективен инструмент за превенция на корупцията“. \r\n*** \r\nОт 09.00 часа в Международното висше бизнес училище ще се проведе 2018 IPMA конференция: „Бъдещето на управлението на проекти – проектно лидерство, компетенции и култура. IPMA Agile сертификационен модел“. \r\n*** \r\nОт 09.00 часа по случай Световния ден на психичното здраве, Клиниката по психиатрия на УМБАЛ „Александровска“ организира Ден на отворените врати с демонстрация на арт терапии и обучения. \r\n*** \r\nОт 09.00 часа в Гранд хотел „София“ ще се проведе национална конференция на тема „Епилепсията – равни възможности“. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В. и др., обвинени в организиране и ръководене на организирана престъпна група.  \r\n*** \r\nОт 09.00 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.  \r\n***   \r\nОт 09.30 часа в зала „Мусала“ на хотел „Хилтън“ Заместник-министърът на регионалното развитие и благоустройството Деница Николова ще участва в международна конференция „Предстоящи, социални, пътни и железопътни инфраструктурни проекти 2018-2020 г. \r\nПо-късно същия ден зам.-министър Николова ще отличи лауреатите в категория „Енергийна ефективност” на конкурса „ЕКООБЩИНА”. Церемонията ще се състои от 17.00 часа във Френския културен институт (пл. „П. Славейков“ 3) в София. \r\n*** \r\nОт 09.30 часа в „Генератор“ Българската хранителна банка и Cargill България ще представят инициативата „Подай ръка на храната. Бизнесът среща хранителното банкиране“. \r\n*** \r\nОт 09.30 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 09.30 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК). \r\n*** \r\nОт 09.45 часа 2 състав на Специализирания наказателен съд ще гледа делото срещу Огнян М., Георги И. и др., обвинени в организиране и ръководене на организирана престъпна група.  \r\n*** \r\nОт 10.00 часа в Интер Експо Център ще бъде открит международният форум  „Пътната безопасност - елемент от националната сигурност“, който се организира от Института за пътна безопасност.      \r\n*** \r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 10.00 часа в Сargo-partner iLogistics Center ще се проведе пресконференция на тема „Развитие на логистичния бранш в България през погледа на Карго-партнер“. \r\n*** \r\nОт 10.30 часа 6 състав на Специализирания наказателен съд ще гледа делото срещу Мирослав Ч., производство за определяне на общо наказание по чл. 23-27 НК(кумулации – чл. 306, ал. 1, т. 1 НПК). \r\n*** \r\nОт 10.00 часа 12 състав на Специализирания наказателен съд ще гледа делото срещу Владимир Т., Тодор Ст. и др., обвинени в организиране и ръководене на организирана престъпна група.  \r\n*** \r\nОт 11.00 часа в Аулата на Ректората Британският писател Иън Макюън ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа 17-и състав на Специализирания наказателен съд ще гледа делото срещу Виктор В., Росен А. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Фондация „Има начин“ във връзка с началото на  седмото издание на благотворителната кампания „Изплети топлина“. \r\n*** \r\nОт 11.30 часа 19-и състав на Специализирания наказателен съд ще гледа делото срещу Антон Х., Бойко Ф. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС. \r\n*** \r\nОт 13.30 часа 11-и състав на Специализирания наказателен съд ще гледа делото срещу Димитър В., на когото е повдигнато обвинение за изнудване. \r\n*** \r\nОт 13.30 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Стоян С. \r\n*** \r\nОт 14.00 часа 17-и състав на Специализирания наказателен съд ще гледа делото срещу Ангел П., Анатоли А. и др., обвинени в организиране и ръководене на организирана престъпна група.  \r\n*** \r\nОт 14.00 часа 8-и състав на Специализирания наказателен съд ще гледа делото срещу Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 15.00 часа 10-и състав на Специализирания наказателен съд ще заседава за определяне на общо наказание по чл. 23-27 НК  на Петър К. \r\n*** \r\nОт 16.00 часа в изложбена зала „Архиви“ ще се проведе пресконференция на тема „Архив „Българска фотография” – нова дигитална колекция на ДАА“, организирана от Държавна агенция „Архиви“ (ДАА). От 16.30 часа ще бъде открита изложбата „Художник на духа. 130 години от рождението на Борис Георгиев от Варна“. \r\n*** \r\nОт 17.00 часа в зала „Славейков“ във Френския институт в България ще се проведе тържествената церемония по връчване на наградите „Екообщина“ 2018 г. Събитието  е организирано от Посолството на Франция в България, Министерството на околната среда и водите и Министерството на регионалното развитие и благоустройството. \r\n*** \r\nОт 17.30 часа пред Министерски съвет ще се състои Национален протест под наслов: „Системата ни УБИВА всички - отговорност на Бойко Борисов“. \r\n***   \r\nОт 18.00 часа в залата на Градския съвет на БСП Литературен салон „Леге 10“ организира вечер, посветена на незавършения политически роман на Христо Ботев „Да драснем кибрита на въстанието“. \r\n*** \r\nОт 18.30 часа в Литературен клуб „Перото“ ще бъде представена книгата на Атанас Скатов „Над 8000 метра. Гашербрум. Красивата планина“. \r\n*** \r\nОт 19.00 часа в зала 1 на НДК ще бъде открито четвъртото издание на CineLibri. \r\n*** \r\nОт 19.30 часа в JOY Station на ул. „Академик Стефан Младенов“ №3 ще се проведе официалната церемония по награждаването на най-добрите маркетингови стратегии и студентски проекти за 2018 година.   \r\n***   \r\nОт 18.00 часа народните представители от ПГ на „БСП за България” Дора Янкова и Николай Цонков ще се срещнат с хората в ресторант \"Добруджанска къща”, за да обсъдят „Визия за България”. \r\n*** \r\nОт 10.30 часа в Югозападен университет „Неофит Рилски“ ще се проведе Регионален форум на тема „Особености на българската културна традиция и културното многообразие на Европа“. \r\n*** \r\nОт 10.30 часа в двора на ОДМВР-Благоевград старши комисар Николай Хаджиев ще връчи ключовете на 19 нови служебни автомобила. \r\n***   \r\nОт 18.00 часа народните представители от ПГ на „БСП за България” Петър Витанов, Тома Томов, Николай Бошкилов и Богдан Боцев  ще се срещнат с граждани в залата на Историческия музей, за да обсъдят „Визия за България”. \r\n***   \r\nОт 17.15 часа народните представители от ПГ на „БСП за България”  Димитър Георгиев, проф. Анелия Клисарова, Георги Стоилов и Йордан Младенов ще се срещнат с представители на Земеделската кооперация в „Малък салон” на читалището, за да обсъдят „Визия за България”.  \r\n*** \r\nОт 10.00 часа в Културен Център „Морско казино“ ще бъде представена книгата „Иновативни практики за пълноценно включване на глухите и слабочуващите хора в българското общество“. \r\n*** \r\nОт 11.00 часа в Заседателната зала на Общината ще се проведе пресконференция  по повод събитието е свързано със започване  на изпълнението на проект: „Развитие на нови интегрирани услуги в Център за комплексна подкрепа  на лица с увреждания на територията на община Бургас. Пресконференцията ще открие Лорис Мануелян, зам.-кмет с направление „Здравеопазване, социални дейности и спорт“, като ще бъде представена информация за предвидените дейности и заложените резултати, които ще бъдат постигнати в рамките на проекта.  \r\n*** \r\nОт 14.00 часа в Районен съд – Бургас ще проведе разпоредително заседание по дело за кражба на мотоциклет, по което подсъдим е Симеон С. („Малката Рижа“). \r\n*** \r\nОт 16.30 часа в зала „Парк „Арена ОЗК“ Михаела Маринова ще пее за старта на Burgas Swimming open. \r\n*** \r\nОт 18.00 часа в Дома на писателя ще се проведе литературна вечер „Намерени в превода“. Събитието се провежда в рамките на тазгодишното издание на Есенните литературни празници. \r\n*** \r\nОт 09.30 часа в Двореца на културата и спорта ще се проведе Международна трудова борса „Европейски ден на труда”. \r\n*** \r\nОт 14.00 часа в сградата на кметството началникът на РУ- Шумен гл. инсп. Илиян Николов ще се срещне с жители на селото.  \r\n*** \r\nОт 10.00 часа в Регионалния пресклуб на БТА Община Велико Търново организира начална пресконференция по проект „Изграждане на комплекс от социални услуги за деца“. \r\n*** \r\nОт 11.00 часа в голяма зала на Община Велико Търново ще се проведе информационна среща за предстоящото учредяване на Организация за управление на Старопланински туристически район, чийто център ще е Велико Търново. \r\n*** \r\nОт 11.40 часа в Двореца на културата и спорта „Васил Левски“ ще започне финалът на детския футболен турнир за Купата на M&BM. \r\n*** \r\nОт 17.30 часа в ПГ по туризъм „Д-р Васил Берон“ ще започнат занимания, посветени на Нощта на прилепите. \r\n***  \r\nОт 19.00 часа на Стадион „Ивайло“ ще се проведат Масови безплатни тренировки – есен 2018.  \r\n*** \r\nОт 14.00 часа в хотел „Св. Спас“ заместник-министърът на образованието и науката Деница Сачева ще открие Национална научно-практическа конференция на тема „Добри педагогически практики в областта на образователната интеграция на деца и ученици от етническите малцинства“. \r\n*** \r\nОт 17.00 часа заместник-кметът на Община Видин Венци Пасков ще присъства в Държавен архив -  Видин на откриването на изложбата „В изгнание“, посветена на Деня на българските архивисти. \r\n***   \r\nОт 11.00 часа народните представители от ПГ на „БСП за България” Николай Иванов и Иван Генов ще се срещнат с актива на Движението на ветераните от Северозападния регион в Областния съвет на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Крум Зарков и Валентин Ламбев ще се срещнат с хората в залата на Общинския съвет, за да обсъдят „Визия за България”. \r\n***   \r\nОт 14.30 часа народните представители от ПГ на „БСП за България” Димитър Георгиев, проф. Анелия Клисарова, Георги Стоилов и Йордан Младенов ще се срещнат с директори на училища и преподаватели в училище „Христо Ботев“ на ул. „Димитър Благоев“ 38, за да обсъдят „Визия за България”.  \r\n***   \r\nОт 18.00 часа народните представители от ПГ на „БСП за България” Манол Генов и Лало Кирилов ще се срещнат с гражданите в Клуба на интелектуалеца на ул. „Кирил и Методий“ 14, за да обсъдят „Визия за България”. \r\n*** \r\nОт 11.00 часа в заседателната зала на Община Димитровград представители на екипа на „Тракия Тех“ и социологическа агенция „Ноема“ ще дадат пресконференция във връзка с издаването нов бизнес пътеводител на града. \r\n*** \r\nОт 18.00 часа в Художествена галерия – Добрич ще се проведе среща-разговор с представители на Българския ПЕН-център – Бойко Ламбовски – поет, белетрист, преводач, Георги Константинов - поет, Деян Енев – белетрист, и Хайри Хамдан – поет и преводач. \r\n***   \r\nОт 18.00 часа народните представители от ПГ на „БСП за България” Атон Кутев, Кольо Милев и  Димитър Стоянов се срещат с гражданите в залата на общината, за да обсъдят „Визия за България”. \r\n***   \r\nОт 17.00 часа народните представители от ПГ на „БСП за България” Димитър Данчев, Даниел Йорданов, Виолета Желева и Иван Димов Иванов ще се срещнат с партийния актив и граждани в клуба на БСП, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Христо Проданов, Георги Гьоков и Донка Симеонова ще се срещат с хората в читалището на селото. \r\n*** \r\nОт 10.30 часа в спортния салон на ДГ „Радост” ще се състои церемония, на която носителят на 4 олимпийски медала и многократен световен шампион - гимнастикът Йордан Йовчев и кметът на Община Каварна Нина Ставрева ще представят дарение от 14 шведски стени за спортна зала „Олимпиада”, Професионална земеделска гимназия „Кл. А. Темирязев” и Детска градина „Радост” в Каварна. От 11.15 часа Йордан Йовчев и Нина Старева ще се срещнат и с учениците от ПЗГ „Кл. А. Тимирязев”.  \r\n*** \r\nОт 09.00 часа в заседателната зала на парк-хотел „Кюстендил“ ще се състои пета национална среща по проект „Приеми ме“.  \r\n*** \r\nОт 10.00 часа в Държавен архив ще бъдат представени дарени документи за Никола Лазарков и генерал Георги Тодоров.   \r\n*** \r\nОт 10.00 часа в зала на хотел „Президиум Палас“ ще се проведе форумът „Успешни проекти“, организиран като част от национална кампания „Бъдеще на Кохезионната политика на ЕС“ на мрежата от областни информационни центрове в Р България. \r\n***   \r\nОт 17.00 часа народните представители от ПГ на „БСП за България” Иван Иванов, Веска Ненчева и Денчо Бояджиев, ще се срещнат с граждани в „Червената зала” на читалище „Пробуда“, за да обсъдят „Визия за България”.  \r\n*** \r\nОт 10.00 часа в заседателна зала на Общината ще се проведе информационен ден за оповестяване началото на проект „Обновени градски пространства в град Лом“, който се осъществява с финансовата подкрепа на Оперативна програма „Региони в растеж” 2014-2020 г.“ \r\n*** \r\nОт 11.00 часа в сградата на Държавен архив – Монтана ще бъдат отбелязани 55 години от създаването на Държавен архив – Монтана и ще бъде открита документална изложба „Памет за Чипровското въстание 1688 г.“ по повод 330-годишнината от въстанието. \r\n*** \r\nОт 17.00 часа в Държавния архив ще бъде представена книгата „Пророци на България и на Армения“ на Теодор  Траянов и ген. Нъждех, съставител, научен коментар и редактор – Видка Николова. \r\n*** \r\nОт 18.00 часа Художествена галерия „Станислав Доспевски” в Пазарджик ще представи изложбата „Нашето наследство: където миналото среща бъдещето”. \r\n*** \r\nВ Медицинския университет в града се провежда 16-ото издание на Международната медицинска научна конференция за студенти и млади лекари. Участниците ще могат да се запознаят с възможностите за мобилност по Международната програма „ЕРАЗЪМ+“, които ще бъдат представени от проф. д-р Савелина Поповска д.м.н., зам. ректор по Европейска интеграция и международно сътрудничество и Николина Ангелова от Центъра за евроинтеграция и международно сътрудничество при МУ-Плевен. \r\n*** \r\nОт 11.30 часа в Регионалния пресклуб на БТА ще се състои пресконференция на Румен Христов - председател на СДС, д-р Мариана Лазарова - заместник-председател на СДС и Петьо Петков - председател на Общинското ръководство на СДС в Плевен, на която ще бъдат коментирани актуални обществено-политически въпроси. \r\n*** \r\nОт 10.00 часа Окръжният съд ще разгледа искането за освобождаване от Пловдивския затвор на Никола Е., причинил катастрофа, при която е загинал таксиметров шофьор. \r\n*** \r\nОт 10.30 часа в Начално училище „Петко Р. Славейков“ кметът на Пловдив инж. Иван Тотев, заместник-кметът „Oбразование, бизнес развитие, европейски политики и международно сътрудничество” Стефан Стоянов и кметът на район „Източен“ Николай Чунчуков ще открият съвременна спортна площадка, изградена със средства от общинския бюджет.  \r\n*** \r\nОт 11.00 часа в Конферентната зала на НБ „Иван Вазов“ – Пловдив ще се проведе Петият форум по проекта „Бебеландия в Библиотеката“, посветен на детското четене за възраст от нула до шест години. \r\n*** \r\nОт 11.00 ч. на 10-ия етаж в Хирургичния блок на бул. „Пещерско шосе“ №66, ще се проведе брифинг в Клиниката по детска хирургия на УМБАЛ „Свети Георги“ в Пловдив във връзка с дарение.  \r\n*** \r\nОт 17.30 часа в жк. „Тракия“ ще бъде открита площадка за разходка на домашни кучета.  \r\n*** \r\nОбщинските съветници от ГЕРБ-Пловдив ще проведат приемни с граждани. Георги Василев, от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А; Ани Лафчиева, от 17.00 до 18.30 часа в офиса на ГЕРБ в район „Източен” на ул. „Коста Паница“ №5; Емил Русинов, от 17.30 до 19.00 часа в офиса на ГЕРБ в район „Източен” на ул. „Коста Паница“ №5. \r\n*** \r\nОт 18.00 часа в Културен център-музей „Тракарт“,  подлез „Археологически“ ще се проведе пресконференция, на която младежи от Пловдив, които имаха възможността по проект да се докоснат до „планината на боговете“ Немрут (Адъяман – Турция) ще разкажат за това приключение.  \r\n*** \r\nОт 18.30 часа в Балабанова къща любителите на класиката ще могат да чуят Струнен квартет „VECTOR” (Швейцария). Събитието е част от есенното издание на IX Международен фестивал „Дни на музиката в Балабановата къща” 2018. \r\n*** \r\nОт 15.00 часа  в  СУ ,,Св. Св. Кирил и Методий“ ще бъде отбелязан Roma pride по проект ,,Толерантни заедно“.   \r\n*** \r\nОт 10.00 часа областната дирекция на ДФ „Земеделие“ – РА в Силистра ще бъде домакин на инициативата „Дни на отворени врати“. \r\n***   \r\nОт 16.00 часа зам.-председателите на ПГ на „БСП за България” Драгомир Стойнев и Весела Лечева, както и народният представител Петър Кънев ще се срещнат с представители на бизнеса от речния град в „Син салон” на ресторант „Данубе” за да обсъдят „Визия за България”. От 18.00 часа те, заедно със зам.-председателя на групата на левицата в парламента Георги Свиленски и депутата Стоян Мирчев, ще се срещнат с граждани в Художествената галерия на Силистра.  \r\n***   \r\nОт 16.00 часа народните представители от ПГ на „БСП за България” проф. Светла Бъчварова и Стефан Бурджев ще се срещнат с представители на местната  земеделска кооперация, за да обсъдят „Визия за България”. \r\n***   \r\nОт 18.00 часа народните представители от ПГ на „БСП за България” Александър Симов, Филип Попов и Красимир Янков, ще се срещнат с хората в местното читалище, за да обсъдят „Визия за България”. \r\n*** \r\nОт 09.30 часа в зала „Галерия +“ на хотелски комплекс „Национал Палас“ ще бъде открит  информационен ден под надслов „Моята идея, твоят час, нашето образование“ по проекта „ Твоят час“.  \r\n***   \r\nОт 17.30 часа народните представители от ПГ на „БСП за България” Валентина Найденова и Радослав Стойчев ще се срещнат с граждани в пенсионерския клуб, за да обсъдят „Визия за България”. \r\n***   \r\nОт 17.30 часа народните представители от ПГ на „БСП за България” Иван Ченчев и Георги Андреев ще се срещнат с хората в местното читалище, за да обсъдят „Визия за България”. \r\n*** \r\nОт 11.00 часа, в зала 201 на Областна администрация Смолян, ще се проведе заседание на Комисията по заетост.  \r\n*** \r\nОт 13.00 часа, в зала 201 на Областна администрация Смолян, ще се проведе заседание на Областния щаб при бедствия и аварии. \r\n*** \r\nОт 17.00 часа в Държавен архив – Смолян ще бъде открита документална изложба „Из богатия архивен фонд на Христо Попконстантинов“.  \r\n*** \r\nОт 11.00 часа в Регионална библиотека „Захарий Княжески“ ще се проведат среща, изложба и уъркшоп, организирани от Дневен център „Св. св. Козма и Дамян”, по повод Световния ден на психичното здраве. \r\n***   \r\nОт 17.00 часа народните представители от ПГ на „БСП за България” Жельо Бойчев, Славчо Велков, Ирена Анастасова и Нона Йотова ще говорят с учители и читалищни дейци по темите Образование и Култура в залата на Общинския съвет, а в 18.30 часа - с гражданите на Тутракан в същата зала ще обсъдят „Визия за България”. \r\n***   \r\nОт 10.00 часа в Държавен архив ще се проведе Ден на отворените врати.  \r\n***   \r\nОт 10.00 часа във II OУ „Д-р Петър Берон” ще се състои демонстрация и практическа работа с роботчетата Финч с възпитаници на училището.", "date": "2018.10.09", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2018/10/09/2576396/ep-evrodeputatite-podkrepiha-aktualiziraneto-na-pravata-na-patnitsite-izpolzvashti-zhelezopaten-transport-v-es.html", "text": "‒         По-високи компенсации при закъснение  \r\n‒         По-добра информация за пътниците и съдействие за хората с ограничена подвижност  \r\n‒         Само 5 държави членки на ЕС към момента прилагат изцяло изискванията на ЕС за права на пътниците  \r\nЕвродепутатите одобриха повече права за пътниците, използващи железопътен транспорт. Те включват по-висока компенсация при закъснение и по-добро съдействие за хора с ограничена подвижност, съобщава  пресслужбата на Европейския парламент . \r\nПравилата относно правата на пътниците, използващи железопътен транспорт, са в сила от 2009. Днешното гласуване е важна стъпка към допълването и подобряването на тези правила.  \r\nПо-високи компенсации при големи закъснения  \r\nЕвродепутатите подкрепиха и увеличение на компенсациите, което означава, че пътниците ще могат да поискат 50% от цената на билета при закъснения между 60 мин и 90 мин, в допълнение на правата им за продължаване на пътуването или промяна на маршрута. Пътниците ще имат право на 75% от цената на билета при закъснение между 91 мин и 120 мин и 100% от цената на билета при закъснения повече от 121 мин.  \r\nСпоред сегашните правила, пътниците могат да поискат компенсация до 25% от цената на билета при закъснение между 60 мин и 119 мин и до 50% при закъснение от 120 мин или повече.  \r\nПовече информация и съдействие  \r\nСпоред предложените промени, повече информация за правилата на пътниците ще бъдат налични на гарите и във влаковете, а също така ще бъде отпечатана на билетите, за да бъдат пътниците по-добре осведомени за правата им и да могат да търсят правата си преди, по време и след пътуване.  \r\nЕвродепутатите също направиха по-ясни правилата, с които се осигурява безплатно съдействие за пътници с ограничена подвижност и хора с увреждания на гарите. Съгласно новите изменения железопътните оператори и управителите на гарите ще бъдат отговорни за навременното пълно компенсиране на пътниците, ако са причинили загуба или повреда на оборудването за придвижване или са загубили или ранили животни, обучени да подпомагат хората с увреждания.  \r\nЗа да помагат за популяризирането на колоезденето, както новите, така и обновените влакове, трябва в бъдеще да имат добре обозначено място за транспортиране на велосипеди, казват членовете на ЕП.  \r\nТе също така подкрепиха по-ясни срокове и процедури за обработка на жалбите.  \r\nЕднакво прилагане на правилата на ЕС за правата на пътниците, използващи железопътен транспорт  \r\nЗа да се гарантира че правилата на ЕС за железопътните пътнически превози се прилагат по-рано и във всички страни, евродепутатите от парламентарната комисия по транспорта също подкрепиха предложеното по-ранно премахване на временните изключения, прилагани от редица държави-членки при прилагането на някои части от правилата за пътнически права за вътрешния железопътен транспорт през 2009 г. Досега само 5 държави-членки (Белгия, Дания, Италия, Холандия и Словения) прилагат изцяло правилата на ЕС за правата на железопътните пътници.  \r\nИзключенията за вътрешните железопътни услуги може да продължат не повече от 1 година след влизането в сила на изменените правила, казват евродепутатите.  \r\nСледващи стъпки  \r\nПредложените изменения трябва да се гласуват от всички членове на Европейския парламент.", "date": "2018.10.09", "title": "ЕП: Евродепутатите подкрепиха актуализирането на правата на пътниците, използващи железопътен транспорт в ЕС"}
{"url": "http://www.focus-news.net/news/2018/10/09/2576389/donald-tramp-sasht-i-severna-koreya-razglezhdat-dve-tri-vazmozhni-mesta-za-sreshtata-na-varha.html", "text": "САЩ и Северна Корея разглеждат две три възможни места за срещата на върха между американския президент Доналд Тръмп и председателят на Северна Корея Ким Чен-ун, предава  ТАСС . \r\nТова заяви американският президент Доналд Тръмп в Овалния кабинет на Белия Дом във връзка с обявлението за оставката на посланика на САЩ при ООН Ники Хейли. \r\nПревод и редакция:", "date": "2018.10.09", "title": "Доналд Тръмп: САЩ и Северна Корея разглеждат две три възможни места за срещата на върха"}
{"url": "http://www.focus-news.net/news/2018/10/09/2576399/gabrovo-ogranicheno-e-dvizhenieto-za-prevozni-sredstva-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Това съобщиха за  Радио „Фокус“ – Велико Търново  от Областно пътно управление – Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.09", "title": "Габрово: Ограничено е движението за превозни средства над 10 тона в участък от пътя между село Крамолин и Велико Търново"}
{"url": "http://www.focus-news.net/news/2018/10/09/2576397/nimh-utre-shte-bade-slanchevo-s-maksimalni-temperaturi-mezhdu-20-i-25.html", "text": "През нощта ще бъде ясно и тихо. Сутринта в низините и около водните басейни ще се образува мъгла или ниска слоеста облачност. Минималните температури ще бъдат между 3° и 8°, малко по-високи по Черноморието. Утре ще бъде предимно слънчево. До обяд видимостта в равнините ще се подобри, а ниската облачност ще се разкъса. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°. Атмосферното налягане е по-високо от средното за октомври и още малко ще се повиши. Това съобщи за  Агенция „Фокус“  дежурният синоптик Красимир Стоев от  Националния институт по метеорология и хидрология при БАН .                               \r\nНад Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. Над планините ще е слънчево. Ще духа до умерен вятър от изток-североизток. Максимална температура на височина 1200 метра около 14°, на 2000 метра около 8°. \r\nПрез следващите дни над по-голямата част от страната по-често ще преобладава слънчево време. Ще има и временни увеличения на облачността, по-съществени в четвъртък, когато и вероятността за превалявания, главно в югоизточните райони, е по-голяма. Сутрин на места в низините и котловините, с по-голяма вероятност в източната половина от страната, ще има условия за ниска облачност или мъгла. В нощните часове и рано сутрин ще бъде почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 4° и 9°, по-високи по Черноморието, а максималните - предимно между 19° и 24°, в събота слабо ще се понижат.", "date": "2018.10.09", "title": "НИМХ: Утре ще бъде слънчево с максимални температури между 20° и 25°"}
{"url": "http://www.focus-news.net/news/2018/10/09/2576400/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 20 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.09", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/10/09/2576388/prof-lalko-dulevski-iss-problemat-za-choveshkiya-kapital-tryabva-da-se-izvede-kato-natsionalen.html", "text": "Проблемът за човешкия капитал трябва да се  изведе като национален. Това каза проф. д-р Лалко Дулевски, председател на Икономическия и социален съвет (ИСС) по време на кръгла маса на тема „Неравенства и бедност в България“, предаде репортер на  Агенция „Фокус“ . Проф. Лалко Дулевски е председател на Икономическия социален съвет от 2003 г. насам. Той първи взе отношение в дискусията след изнасянето на основните доклади по темата за неравенствата и бедността от учени с изследователски интерес в сферата. Изказването му се съсредоточи върху темата за пазара на труда и образованието на младите хора в страната. По думите му повечето неграмотни хора са бедни. „Неграмотността ражда изключително неравенство и бедност“, каза проф. Дулевски. Той обърна внимание, че заетостта на младежите в България е от три до четири пъти по-ниска спрямо средноевропейската.  \r\nПроф. Лалко Дулевски визира  младежите с основно и по-ниско образование.  „Заетостта на младежите с висше образование е девет пъти по-висока спрямо тези с основно образование, а на тези със средно образование е пет пъти по-висока“, каза още проф. Дулевски. Форумът се проведе  под патронажа на държавния глава и бе открит от него.  \r\nВ него участваха представители на изпълнителната власт, работодателските и синдикални организации, университетски преподаватели и учени от Българската академия на науките. \r\nДеница КИТАНОВА", "date": "2018.10.09", "title": "Проф. Лалко Дулевски, ИСС: Проблемът за човешкия капитал трябва да се изведе като национален"}
{"url": "http://www.focus-news.net/news/2018/10/09/2576402/sofiya-vavezhda-se-vremenna-organizatsiya-na-dvizhenieto-za-otkrivane-na-pametna-plocha-na-11-oktomvri.html", "text": "Въвежда се временна организация на движението за откриване на паметна плоча на 11 октомври. Това съобщиха от пресцентъра на  Столична община . От 9.30 до 12.30 часа  на 11 октомври се забранява влизането на пътни превозни средства по ул. „Врабча” между ул. „11-ти август” и ул. „Дунав”. От 9.00 до 12.30 часа на 11 октомври се забранява престоят и паркирането на пътни превозни средства на северозападната дъга на пл. „Св. Александър Невски” между ул. „Оборище” и ул. „11-ти август”, като се осигури паркирането на 1 брой автобус и 3 броя леки автомобила.", "date": "2018.10.09", "title": "София: Въвежда се временна организация на движението за откриване на паметна плоча на 11 октомври"}
{"url": "http://www.focus-news.net/news/2018/10/09/2576404/sport-marin-chilich-otpadna-vav-vtoriya-krag-na-turnira-v-shanhay.html", "text": "Поставеният под номер пет в схемата Марин Чилич отпадна във втория кръг на турнира от сериите „Мастърс“ в Шанхай с награден фонд повече от 7 милиона долара след загуба от представителя на Чили Николас Хари с 1:2 сета (в отделните части 6:2, 6:7 и 5:7). Това е втори пореден провал за шестия в световната ранглиста след загубата му в първия кръг на турнира в Токио.", "date": "2018.10.09", "title": "Спорт: Марин Чилич отпадна във втория кръг на турнира в Шанхай"}
{"url": "http://www.focus-news.net/news/2018/10/09/2576405/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip-na-10-oktomvri.html", "text": "Въвежда се временна организация на движението за заснемане на рекламен клип на 10 октомври. Това съобщиха от пресцентъра на  Столична община . От 6.00 до 11.00 часа на 10 октомври се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”:  \r\n- на пл. „Николай Гяуров”;  \r\n- на ул. „Московска” между ул. „Г.Бенковски” и ул. „Малко Търново”;  \r\n- на ул. „Париж” между ул. „Московска” и бул. „Кн. Ал. Дондуков”;  \r\n- на ул. „Врабча” между ул. „Париж” и ул. „11-ти август”.  \r\nОт 8.30 до 11.00 часа на 10 октомври да се забрани влизането на пътни превозни средства за максимум от една минута до 4 пъти на час за заснемане на кадър по:  \r\n-  ул. „Московска” между ул. „Г.Бенковски” и ул. „Малко Търново”;  \r\n- ул. „Париж” между ул. „Московска” и ул. „Врабча”.", "date": "2018.10.09", "title": "София: Въвежда се временна организация на движението за заснемане на рекламен клип на 10 октомври"}
{"url": "http://www.focus-news.net/news/2018/10/09/2576407/kyustendil-pomen-za-vlado-chernozemski-beshe-otsluzhen-v-katedralniya-hram-sveto-uspenie-bogorodichno-v-grada.html", "text": "Помен за Владо Черноземски беше отслужен в катедралния храм „Свето Успение Богородично” в града. Това съобщи за  Радио „Фокус” – Кюстендил  Владимир Миланов, председател на дружество „Св. св. Кирил и Методий“. В храма е извършено и възпоменание. „Трябва да отбележа, че на тази дата е роден нашият непрежалим председател на дружеството – Анани Константинов”, каза Владимир Миланов. По думите му дружеството традиционно отбелязва датата на героичната гибел на Владо Черноземски, пожертвал живота си за свободата на България и за каузата държавата да пребъде. „Без история не може да има бъдеще на една държава. Всеки народ, който не си тачи героите си, който не помни историята си е обречен да няма бъдеще”, каза Владимир Миланов. \r\nВенцеслав ИЛЧЕВ", "date": "2018.10.09", "title": "Кюстендил: Помен за Владо Черноземски беше отслужен в катедралния храм „Свето Успение Богородично” в града"}
{"url": "http://www.focus-news.net/news/2018/10/09/2576410/do-kraya-na-godinata-tsenata-na-toka-nyama-da-se-promenya-obzor.html", "text": "До края на годината цената на тока няма да се променя. Това обяви пред журналисти председателят на Комисията за енергийно и водно регулиран (КЕВР) доц. Иван Иванов. Той заяви, че се надява и след това да се запази цената на електрическата енергия. Иван Иванов обяви, че е разговарял с директора на „Булгаргаз“, който е прогнозирал, че ако има повишение на цената на природния газ в края на годината, то ще е под 5%, което означава, че няма да се отрази на цената на топлинната и електрическата енергия. Председателят на КЕВР уточни обаче, че има много събития, които могат да се случат извън България, и да повлияят върху цената на суровия петрол, която е определяща за природния газ. От думите му стана ясно, че цената на тока няма да се повиши и заради инвестиции, които са заложили от Електроенергийния системен оператор за изграждане, разширяване, реконструкция и модернизация на електропреносната мрежа, защото КЕВР постепенно през годините ще коригира цените на мрежовите услуги - за достъп и пренос. \r\nГодишните прогнозни стойности на всички разходи за изграждане, разширяване, реконструкция и модернизация на обектите от електропреносната мрежа и на системите за защита и управление на електроенергийната система за периода на десетгодишния план за периода 2018-2027 г. са в размер на 1 291 773 000 лв., от които 148 932 000 лв. или 11,53% са привлечени европейски средства, изчисляват от ЕСО в своя доклад към 10-годишния план за развитие на електропреносната мрежа у нас. От него става ясно, че поради наличието на достатъчно производствени мощности до 2027 г. не се очакват затруднения в електроснабдяването на страната при нормални метеорологични условия и при нормална аварийност. Прогнозите са, че в страната ще има остатъчна разполагаемост за производство от 10 900 000 мегаватчаса /MWh/ до 12 100 000 MWh годишно или около 22 процента от разполагаемите мощности. Основната причина е повишаващото се производство от възобновяеми източници. \r\nВ доклада си от ЕСО съобщават, че потреблението на електрическа енергия от отделните предприятия е показал, че общото намаление на потреблението в индустрията е достигнало до 30 на сто за някои месеци. Относително по-малко е намалението на потреблението на електрическа енергия в домакинствата, селското стопанство и транспорта.  В плана са приети два основни сценария за развитие на потреблението на електрическа енергия - максимален и минимален. При максималния сценарий за брутното потребление на електрическа енергия без помпи се предвижда увеличаване на електропотреблението от 2018 г. с умерени темпове. В този сценарий е заложено забавяне в прилагането на мерки за енергийна ефективност. Към 2027 г. се очаква брутното потребление да достигне 40 510 000 МWh.  \r\nПри минималния сценарий е предвидено задържане на нивото на електропотреблението без помпи за целия период, поради по-интензивно прилагане на мерки за енергийна ефективност. Към 2017 г. се очаква брутното потребление на електрическа енергия да достигне 37 960 000 Мwh.   \r\nРешението на КЕВР за Планът за развитие на електропреносната мрежа за периода 2018-2027 г. ще бъде обявено на 31 октомври. \r\nДоц. Иванов заяви още, че продължава проверката на Българската енергийна борса, повод за която станаха постъпилите оплаквания от сдружения за драстичните разлики в цените на тока. \r\nЦветелин ДИМИТРОВ", "date": "2018.10.09", "title": "До края на годината цената на тока няма да се променя (ОБЗОР)"}
{"url": "http://www.focus-news.net/news/2018/10/09/2576401/telma-makedoniya-konstitutsionnite-promeni-vlizat-v-parlamentarna-komisiya-v-sryada.html", "text": "Обсъждането на конституционните промени в македонския парламент ще започне в сряда, разбра  скопският телевизионен канал „Телма“ . Председателят на народното събрание Талат Джафери насрочи сесия за следващия понеделник, но в сряда започва работата на Комисията по конституционни въпроси. Дискусиите там могат да продължат най-много 10 дни, а депутатите ще могат да говорят по няколко пъти, но общо 20 минути, уточнява медията. \r\nДжафери, в изявления по време на програма на „Телма“ в понеделник вечерта, обясни, че сроковете могат да бъдат и по-кратки ако дебата в комисията се изчерпи по-рано. \r\nДепутатите от ВМРО-ДПМНЕ не разкриват дали ще присъстват на заседанието, или ще го бойкотират, съобщава още „Телма“. От там са заявили, че ще се придържат към решението на партията, каквото и да е то, но все още не са дискутирали въпроса. Опозицията не е поискала да отговори директно и на въпроса какво е решението. \r\nМедията уточнява, че Комисията е председателствана от Талат Джафери и мнозинството има 8 представители в нея, като по един човек имат и Социалистическата партия, партията на сърбите, както и опозиционната БЕСА. ВМРО-ДПМНЕ са с 5 члена, сред които и бившият премиер Никола Груевски и бившият председател на парламента Трайко Веляновски. Те вече обявиха, че няма да подкрепят конституционните промени. \r\nАко се вземе решение за пристъпване към промяна на Конституцията, пояснява още „Телма“, парламентът със заключение ще утвърди срок, в който вносителят на предложението трябва да изготви чернова на добавките и промените. Измененията се приемат в пет фази, а за целия процес са нужни 100 дни. Най-оптимистичният вариант, ако се осигури квалифицирано мнозинство, е той да завърши до средата на януари. \r\nПревод и редакция:", "date": "2018.10.09", "title": "„Телма“ (Македония): Конституционните промени влизат в парламентарна комисия в сряда"}
{"url": "http://www.focus-news.net/news/2018/10/09/2576408/patriarh-kiril-na-trapeza-po-sluchay-denya-na-sv-sergiy-radonzheki-opitite-za-razrushavane-na-edinstvoto-na-ruskata-tsarkva-shte-zavarshat-s-proval.html", "text": "Опитите да бъде отделена Украинската православна църква от Московския патриархат ще завършат с провал, заяви патриархът на цяла Русия Кирил на трапеза по случай деня на преподобния Сергий Радонежки в Троице-Сергиевската лавра, съобщи във вторник пресслужбата на Руската православна църква, предава  ТАСС . \r\n„Ние сме длъжни да се ръководим не от светски критерии, а критерии духовни, длъжни сме да виждаме това, което не виждат светските хора“, заяви той, обръщайки се към участниците на трапезата. „Длъжни сме да съзнаваме ясно, че единството на Руската църква е по-високо от всякакви човешки граници, то е засвидетелствано от подвизите на нашите йерарси, монаси, свещеници и миряни в продължение на много столетия. И днес, когато някои политически сили терзаят Украйна, когато те се опитват да откъснат Украинската църква от Руската църква, да разрушат нашето единство, ние знаем: всичко това ще завърши с пълен провал. \r\nПревод и редакция:", "date": "2018.10.09", "title": "Патриарх Кирил на трапеза по случай Деня на св. Сергий Радонжеки: Опитите за разрушаване на единството на Руската църква ще завършат с провал"}
{"url": "http://www.focus-news.net/news/2018/10/09/2576398/washington-examiner-ivanka-tramp-zamenya-niki-heyli-v-ooni.html", "text": "Броени минути след избухването на новината, че постоянният представител на САЩ в ООН Ники Хейли е подала оставка, се появиха множество информации, че дъщерята на американския президент Доналд Тръмп – Иванка, ще поеме поста, пише  онлайн изданието на вестник Washington Examiner . \r\nВодещата от CNN Попи Харлоу повдигна предложението поне на два пъти във вторник, като отбеляза, че който и да замени Хейли, трябва да има „силни връзки“ с депутатите от двете партии. \r\n„Говори се, че тя и нейния съпруг искат да се върнат в Ню Йорк“, каза пък политическият анализатор на CNN Марк Престън. \r\nКонсервативният коментатор Ан Коултър, която често критикува присъствието на семейството в администрацията на Тръмп, също подкрепи назначаването на дъщерята на президента на позицията. \r\nПрез ноември 2017 година The New York Times пише, че Иванка Тръмп и Джаред Къшнър обмислят сценарий, „в който Иванка Тръмп може да замени Ники Хейли като посланик в ООН, ако Хейли замени държавния секретар Рекс Тилърсън. \r\nВ своите коментари пред медиите в Овалния кабинет във вторник, Хейли заяви, че Иванка Тръмп, която присъства в стаята, е „страхотен приятел“. \r\nОт своя страна, дъщерята на президента похвали Хейли, която, по нейните думи, е служила на САЩ с „чест“ и се е „отличила“. \r\n„Тя е смел реформатор“ написа Иванка в „Туитър“. \r\nПревод и редакция:", "date": "2018.10.09", "title": "Washington Examiner: Иванка Тръмп заменя Ники Хейли в ООН?"}
{"url": "http://www.focus-news.net/news/2018/10/09/2576412/stara-zagora-detska-gradina-buratino-zapochva-realizatsiyata-na-proekt-esentsiya-za-multikulturno-obrazovanie.html", "text": "Детска градина \"Буратино\" започва реализацията на проект „ Есенция за мултикултурно образование“ по конкурсна процедура на Центъра за образователна интеграция на децата и учениците от етническите малцинства, каза за  Радио „Фокус“  директорът на градината Стефка Ганчева, която е и ръководител на проекта. Тя поясни, че проектът е на стойност 19 хил. 559 лева. В екипа са седем от педагозите и психологът в институцията. В него участват и външни лектори. \r\nПроектът ще бъде изпълняван в рамките на 10 месеца и включва обучения на 36 родители и 24 деца за превантивна работа по проблема за подкрепа на децата в семейството и в детската градина, създаване на 4 родителски клуба - \"Заедно за здраве\", „Млад еколог“,  „Творческо ателие“, „Фото око“, работа и лектории с психолог за оказване на помощ и подкрепа на собствените деца. „ Всички тези планувани дейности ще допринесат до сближаване и повишаване на доверието им в учителя и институцията“, каза Стефка Ганчева.  \r\nПроектът е насочен не само към основната база на градината в Казанлък, а и към група възпитаници, обучавани в мултикултурна среда в село Горно Черковище, и техните родители. „ Като цяло той ще е училище за родители под мотото „Взаимодействие“. Целта е родителите да осмислят своята значима роля в процеса на обучение и възпитание на децата си. Да имат осъзната гражданска позиция относно участието си в обучителния процес и мотивирано отговорно желание за активно включване в него. Новаторското в цялата идея е взаимодействието институции-НПО-родител-учител-дете, фигури като психолог, фотограф, режисьор. Дейността е насочена към създаване на положителен модел за мониторниг и публично оповестяване на резултатите от изпълнението на проектните дейности, като цяло “, поясни Ганчева. \r\nСлавяна ГАЙДАРОВА", "date": "2018.10.09", "title": "Стара Загора: Детска градина \"Буратино\" започва реализацията на проект „Есенция за мултикултурно образование“"}
{"url": "http://www.focus-news.net/news/2018/10/09/2576413/tehran-times-povecheto-blizkoiztochni-diktatori-dalzhat-vlastta-si-na-zapadni-pokroviteli.html", "text": "Повечето близкоизточни диктатори дължат властта си на западни покровители, заяви професор Фарханг Джаханпур от университета в Оксфорд, цитиран от вестник  Tehran Times . \r\nПрофесорът коментира изказването на американския президент Доналд  Тръмп. Говорейки на митинг в Мисисипи преди няколко дни, президентът Тръм унизи Саудитския крал Салман, като каза: \"Кралю, ние ви защитаваме и  може би няма да останете там две седмици без нашата подкрепа,  трябва да платите за военната подкрепа\".  Тези думи на американския президент биват обяснени от професор Джаханпур.  \r\nСпоред него е факт, че повечето лидери в третия свят, които разчитат на някоя световна  сила, забравят, че не са ухажвани, защото се харесват или поради личните си качества, а защото обслужват интереса на големите сили. Това е историята на всички бивши лидери, които бяха силно подкрепяни от чужди сили, доколкото те служеха на интереса на големите сили и след като спряха да бъдат полезни, бяха свалени.  \r\nВ един момент талибански лидери се забавляваха в Тексас и биваха приемани от висши американски представители, защото Съединените щати се надяваха да изградят тръбопровод между Туркменистан и Пакистан за транспортиране на газ. Въпреки това, когато този план не се материализира и когато талибаните дадоха подслон на Осама бин Ладен, те бяха атакувани и свалени. \r\nСаддам Хюсеин е бил американски съюзник и е бил посетен от Доналд Ръмсфелд като специален пратеник на президента Рейгън и му е била предоставена разузнавателна информация, за да атакува иранските войски по време на войната между Иран и Ирак дори с химическо оръжие. Въпреки това, когато политиката му се размина с интересите на САЩ  те нахлуха в Ирак и той бе свален от власт и екзекутиран. \r\nСъщото нещо се случи и на полковник Кадафи. В добри времена той е приет от президента Саркози в Елисейския дворец и дори му било позволено да постави шатрата си в двореца. Миналия март бившият президент Саркози бе вкаран в полицейски арест по обвиненията, че Кадафи му е дал тайно 50 млн. евро, за да му помогне при президентската кампания през 2007 г. Британският премиер Тони Блеър го посети в Триполи и сключи големи сделки с него. Но по-късно, когато се обърна срещу Запада, той беше атакуван и убит, а Саркози и премиерът Камерън отидоха в Триполи, за да поздравят хората, че са се отървали от диктатор. \r\nСъщото важи и за настоящите близкоизточни лидери, които служат на западните интереси, без да имат легитимност в очите на собствения си народ. Но след като вече не са необходими или не действат в полза на западните интереси, те ще бъдат свалени. Саудитската монархия струва, колкото струва петрола и колко харчат за американското оборудване и как обслужват регионалните интереси на Америка. В противен случай те няма да имат стойност, завършва професорът.  Юлиян Марков", "date": "2018.10.09", "title": "Tehran Times: Повечето близкоизточни диктатори дължат властта си на западни покровители"}
{"url": "http://www.focus-news.net/news/2018/10/09/2576409/georgi-yordanov-bsp-vnasyame-vot-na-nedoverie-za-zdraveopazvane-zashtoto-ne-iskame-1-mlrd-leva-da-badat-vzeti-ot-dzhoba-na-balgarina.html", "text": "Внасяме вот на недоверие за здравеопазване, защото не искаме 1 млрд. лева, по наши изчисления, да бъдат взети от джоба на българина, неясно за какво- за по- достъпно здравеопазване, или за по- качествено? Този парламент е изчерпан като политическа визия. Това каза народният представител от ПГ на \"БСП за България\" Георги Йорданов пред БНТ, съобщиха от  пресцентъра на партията . „Девет години чакаме в здравеопазването нещо да се случи. И то се случи. ГЕРБ откраднаха милиард и половина от нашите здравни вноски, които бяха за резерв в касата. Къде отидоха, не знаем\", коментира народният представител. Той припомни, че бяха въведени лимити в болниците и пръстови отпечатъци, а най- накрая здравният министър призна, че този модел е изчерпан и трябва реформа. „От няколко дни имаме два модела за здравеопазването: от финансовия министър- единия и от здравния министър- другия. Тези хора не си ли говорят?\", попита Йорданов. Депутатът коментира, че по думите на здравния министър,в рамките на бюджета за 2019г, ще бъдат вкарани много неща от модел две, който обаче започва да работи от 2020 г. \"Според мен и много колеги, този модел ще доведе до закриване на  140 общински болници. Хора, които се обслужват от общинските болници, на които пенсиите им са по 130лв.- 180лв, няма да могат да си позволят да платят 100лв. като входна такса на болницата\", изтъкна Йорданов. Той каза, че на над половината от срещите, които се провеждат по страната, са посветени на темата Здравеопазване. \"Българските граждани не могат да приемат търговския стаут на болниците. Не могат да приемат, че медиците ги гледат като портмоне. Те искат да им се обърне внимание\", каза  народният представител. Той припомни, че от БСП искат българските болници да не бъдат търговски дружества, ако искат да работят с публични средства.", "date": "2018.10.09", "title": "Георги Йорданов, БСП: Внасяме вот на недоверие за здравеопазване, защото не искаме 1 млрд. лева да бъдат взети от джоба на българина"}
{"url": "http://www.focus-news.net/news/2018/10/09/2576406/washington-times-indiya-shte-kupuva-petrol-ot-iran-vapreki-sanktsiite-na-sasht.html", "text": "Независимо от предупреждението на Вашингтон към страните да спрат изцяло купуването на петрол от Иран, две индийски компании сключиха договори за внос на суров нефт от Ислямската република, съобщи министърът на природния газ и петрола на Индия Дармендра Прадан, цитиран от  онлайн изданието на Washington Times . \r\n„Трябва да задоволим домашното търсене“, заяви министърът, докато обясняваше проблемите, които среща третият по големина вносител на петрол в света да намери заместител на иранския нефт. \r\nИзданието отбелязва, че във вторник цените на петрола продължиха да се покачват заради намаляващия износ на Иран. Нефта от сорт Брент се покачи с 65 цента до 84,56 долара за барел. \r\nВ изказване в понеделник на енергиен форум в Ню Делхи Прадан също намекна, че Индия може да използва рупии, за да плаща за петрола от Ислямската република. \r\nПревод и редакция:", "date": "2018.10.09", "title": "Washington Times: Индия ще купува петрол от Иран въпреки санкциите на САЩ"}
{"url": "http://www.focus-news.net/news/2018/10/09/2576432/smolyan-nad-200-direktori-dlazhnostni-litsa-i-uchiteli-se-obuchavaha-po-prilaganeto-na-reglamenta-za-zashtita-na-lichnite-danni.html", "text": "В Актовата зала на СУ „Отец Паисий“ в Смолян се проведе обучение на директори на училищата и детски градини от региона във връзка с прилагането на Регламент (ЕС) 2016/679 за регулация защитата на личните данни. Организатор на събитието е  Регионалното управление на образованието. Това съобщиха от  КНСБ – Смолян . Събитието е част от националната кампания на Министерство на образованието и науката и Конфедерация на независимите синдикати в България, която се реализира със съдействието на Комисията по защита на личните данни. Лектор в двудневното обученията в националната кампания е д-р Тодор Капитанов, юрист и национален секретар на КНСБ. Той запозна участниците с основните понятия, основания и цели на обработването на лични данни, както и с административните изисквания и документация, която следва да бъде приложена във всяка една образователна институция.", "date": "2018.10.09", "title": "Смолян: Над 200 директори, длъжностни лица и учители се обучаваха по прилагането на Регламента за защита на личните данни"}
{"url": "http://www.focus-news.net/news/2018/10/09/2576433/veliko-tarnovo-treto-folklorno-izdanie-na-praznik-v-selo-pravda-shte-se-provede-na-13-oktomvri.html", "text": "Трето фолклорно издание „На празник в село Правда“ ще се проведе в горнооряховското село на 13 октомври. Това съобщиха за  Радио „Фокус“ – Велико Търново  от пресцентъра на oбщина Горна Оряховица.   На сцената пред Народно читалище „Звезда – 1905“ ще се изявят 19 фолклорни самодейни състави и танцови колективи от 6 общини – Горна Оряховица, Лясковец, Стражица, Златарица, Елена и Попово. Жители и гости на селото ще могат да се насладят и на кулинарна изложба на ястия с тиква. Празникът се организира от НЧ „Звезда-1905“, кметство Правда и със съдействието на Община Горна Оряховица. \r\nМария НЕДЕВА", "date": "2018.10.09", "title": "Велико Търново: Трето фолклорно издание на „Празник в село Правда“ ще се проведе на 13 октомври"}
{"url": "http://www.focus-news.net/news/2018/10/09/2576411/komisar-teodor-atanasov-odmvr-ruse-zadarzhaniyat-rumanski-grazhdanin-shte-bade-osvoboden.html", "text": "Предстои румънският гражданин да бъде освободен. Това каза пред журналисти комисар Теодор Атанасов, директор на ОДМВР- Русе във връзка с разследването на убийството на телевизионната водеща Виктория Маринова, предаде репортер на  Агенция „Фокус“ . „За момента няма факти и обстоятелства, които да бъдат оповестени“, посочи той. „Нямаме факти и обстоятелства, които да съобщим. При получаване на нова информация ще бъдете уведомени официално“, каза още комисар Атанасов. Агенция „Фокус“ припомня:  По-рано през деня директорът на ОДМВР – Русе Теодор Атанасов обяви, че румънец е задържан във връзка с убийството на Виктория Маринова. „Има задържан в Дирекцията, чието алиби изясняваме, но не е заподозрян в извършването на престъплението. Лицето е румънски гражданин с украински произход. Задържан е за 24 часа. Проверяваме дали лицето е криминално проявен“, коментира тогава Атанасов. Той уточни, че се проверява съпричастността на множество лица към извършването на престъплението и към момента няма конкретно заподозряно лице.", "date": "2018.10.09", "title": "Комисар Теодор Атанасов, ОДМВР- Русе: Задържаният румънски гражданин ще бъде освободен"}
{"url": "http://www.focus-news.net/news/2018/10/09/2576403/ministar-vladislav-goranov-prizivat-na-prezidenta-za-razpredelyane-na-izlishaka-ot-byudzheta-e-neosnovatelen.html", "text": "Призивът на президента за разпределяне на излишъка от бюджета е неоснователен. Това коментира пред журналисти финансовият министър Владислав Горанов, предаде  БНР . „Всички разходи, които ще бъдат направени в рамките на бюджета за 2018 г., ще бъдат в рамките на гласуваните разходи от българския парламент. Не разбирам за кой излишък говори президентът, но ние няма да надхвърлим одобрените разходи, гласувани с Годишния закон Държавния бюджет, ако искаме да изхарчим излишъка, то трябва да актуализираме бюджета, а ние нямаме такова намерение“, заяви министърът на финансите.  \r\nВладислав Горанов съобщи, че на 29-и октомври правителството ще приеме проекта на Държавния бюджет за следващата година и ще го внесе в Народното събрание.", "date": "2018.10.09", "title": "Министър Владислав Горанов: Призивът на президента за разпределяне на излишъка от бюджета е неоснователен"}
{"url": "http://www.focus-news.net/news/2018/10/09/2576435/manol-todorov-sdruzhenie-sos-ptp-postavyaneto-na-zimni-gumi-e-nay-vazhnata-chast-ot-podgotovkata-za-esenno-zimniya-sezon-na-patya.html", "text": "Поставянето на зимни гуми е най-важната част от подготовката за есенно-зимния сезон на пътя. Това каза за  Радио „Фокус“ – Бургас  Манол Тодоров, национален координатор на сдружение „SOS – ПТП“. Според него до месец и половина е добре водачите да започнат с поставянето на зимните гуми и цялостната подготовка за предстоящия зимен сезон. „Често шофьорите в нашия регион се успокояват от факта, че през зимата тук не пада толкова сняг и съответно поставянето на зимните гуми не е толкова належащо. Според мен това е грешно разсъждение“, заяви Тодоров. Той уточни, че другият важен момент в подготовката на автомобила са контролните прегледи, които шофьорите често неглижират. „Много хора пропускат датите, на които трябва да направят прегледи на автомобилите си. Установяването на изправността на волана, спирачната система, гумите или която и да била друга част от автомобила, също е ключов момент в подготовката за есенно-зимния сезон, за да знаем дали автомобилът е застрахован от евентуални аварии“, обясни Тодоров. Според него основната опасност на пътя е мокрият асфалт, който в зимните дни води до заледявания, особено в сутрешните часове на деня. „Ниската видимост, която може да бъде предизвикана по ред причини, е друга предпоставка за опасност на пътя. Поради това е важно водачите винаги да спазват необходимата дистанция, за бъдат предотвратени неприятни инциденти“, допълни още Тодоров. \r\nМария ГЕОРГИЕВА", "date": "2018.10.09", "title": "Манол Тодоров, Сдружение „СОС – ПТП”: Поставянето на зимни гуми е най-важната част от подготовката за есенно-зимния сезон на пътя"}
{"url": "http://www.focus-news.net/news/2018/10/09/2576437/shumen-s-den-na-otvorenite-vrati-i-s-izlozhba-darzhavniyat-arhiv-shte-otbelezhi-profesionalniya-praznik-na-arhivistite-na-10-oktomvri.html", "text": "С Ден на отворените врати в Държавен архив – Шумен и с изложбата „Шуменските герои от Първата световна война” ще бъде отбелязан 10 октомври, професионалния празник на архивистите в България. Това съобщи за  Радио „Фокус“- Шумен  д-р Антония Панева, началник отдел на Държавен архив – Шумен. Посетителите ще могат да се запознаят със съхраняваното архивно богатство, с някои интересни документи от архивните фондове, както и с начина на съхраняване на архивните документи в нашето архивохранилище.", "date": "2018.10.09", "title": "Шумен: С Ден на отворените врати и с изложба Държавният архив ще отбележи професионалния празник на архивистите на 10 октомври"}
{"url": "http://www.focus-news.net/news/2018/10/09/2576431/21-tv-makedoniya-konstitutsionnite-promeni-shte-badat-vneseni-v-plenarnata-zala-na-makedonskiya-parlament-na-15-oktomvri.html", "text": "Пленарно заседание за конституционните промени с цел хармонизиране на Конституцията с текста на споразумението с Гърция ще се проведе на 15 октомври в 11 часа,съобщава македонският  телевизионен канал  “21 ТВ“ . \r\nУтре в 12:00 е свикано заседание на конституционната комисия. Според правилата  Комисията за конституционни промени има срок от 10 дни, за да обсъди предложението за конституционните промени.  \r\nПарламентарното мнозинство не разкрива дали разполага с  2/3 от мнозинството в Събранието.  Депутатът от СДСМ  Александър Кирацовски призова  депутатите на ВМРО-ДПМНЕ да не се поддават на натиск и заплахи и да гласуват според собствено убеждение. \r\n\"Не познавам никого от 120-те депутати в Събранието на Република Македония, които да са срещу НАТО и ЕС. Следователно не очакваме никой от тях да излезе и да оспори интеграцията на Македония в НАТО и ЕС. Разговаряме с всички парламентарни партии и сме убедени, че тяхната евроатлантическа ориентация ще може да се докаже по време на гласуване  на конституционните промени\", заяви Артан Груби, депутат от редиците на Демократичния съюз за интеграция (ДСИ). \r\nГоворителят на ВМРО-ДПМНЕ, Наум Стоилковски се оплака, че властта оказва натиск върху депутатите от неговата партия, за да дадат гласа си за конституционните промени. \r\nПредвиждат се четири съществени конституционни изменения. Първата е добавянето на прилагателното Северна където се споменава Република Македония, след промени в преамбюла, третото изменение е гаранция за териториалните граници на Република Македония към съседите, както и грижата за македонците, но и всички гражданите в диаспората. Конституционните промени  се правят с цел изпълнение на Договора от Преспа за промяна на името.  Юлиян Марков", "date": "2018.10.09", "title": "„21 ТВ“ (Македония): Конституционните промени ще бъдат внесени в пленарната зала на македонския парламент на 15 октомври"}
{"url": "http://www.focus-news.net/news/2018/10/09/2576440/plovdiv-shest-knigi-poluchiha-finansova-podkrepa-ot-obshtinata-sled-proveden-konkurs.html", "text": "Шест книги получават финансова подкрепа от Община Пловдив след проведения конкурс по Компонент 4 „Произведения на пловдивски писатели и важни за града издания“ от „Наредбата за реда и условията за финансиране на инициативи в сферата на културата“, част от Календара на културните събития на Община Пловдив. Това съобщиха за  Радио „Фокус“- Пловдив  от общината. Комисията, съставена от изтъкнати пловдивски творци, одобри финансирането на две от най-популярните книги, посветени на града от Никола Алваджиев – „Пловдивска хроника“ и „В сенките на древния Пловдив“. И двете произведения ще бъдат финансирани с 3500 лева всяко. Със същата сума ще бъдат подкрепена и книгата на Пенка Калинкова „Познатият непознат Пловдив“ . И трите книги за добре познати на читателите, но като важни за града издания, ще бъдат отпечатани отново. С 2300 лв. е подкрепена „Синът на авиатора“ на Крум Филипов, „Запомнете Пловдив 5. Освобождение от спомените“ на Евгений Тодоров – с 1670 лв., а „Боговете не пишат“ на Величка Настрадинова с 1365 лв. \r\nОбщина Пловдив  ще предложи договори на одобрените издателства за подготовка  на творбите до етап „електронна книга в PDF“. В тях ще бъдат  включени и клаузи, които задължават получателите на финансиране да публикуват готовия продукт в следващата една година. Общата сума, с която са подкрепени шестте книги е 15 835 лева.", "date": "2018.10.09", "title": "Пловдив: Шест книги получиха финансова подкрепа от общината след проведен конкурс"}
{"url": "http://www.focus-news.net/news/2018/10/09/2576439/global-times-kitay-sasht-veroyatno-shte-se-otkazhat-ot-sanktsii-sreshtu-indiya-zashtoto-mozhe-da-navredyat-na-sebe-si.html", "text": "САЩ вероятно ще се откажат от санкции срещу Индия заради закупуването на зенитно-ракетните комплекси С-400 от Русия, защото може да навредят на себе си, пише китайското англоезично издание  Global Times . \r\nСАЩ вероятно ще се откажат от санкции срещу Индия или ще наложат символични санкции, в противен случай Индия може да им обърне гръб . Започвайки търговска война с Китай и политическа и военна конфронтация с Русия, ако САЩ  се насочат срещу Индия сега, това ще изтласка Ню Делхи по-близо до Китай и Русия, пише изданието. \r\nВъпреки споровете си на двустранно и регионално равнище, Китай и Индия имат повече общи неща, отколкото различия по отношение на глобалните въпроси. И те, заедно с Русия, се застъпват за многополюсния свят и демократизацията на международните отношения срещу американския стремеж към еднополюсност и хегемония, което е основната причина за техния тристранен механизъм. Докато Китай и Русия са важни фактори за отношенията между САЩ и Индия, Ню Делхи се обръщат към  САЩ заради бдителността на Индия срещу Китай, но се опасява, че е твърде близко до Вашингтон, и това може да навреди на връзките с Москва. \r\nИндия е най-големият вносител на оръжия в света и следователно е важен пазар за американските оръжейни дилъри. За да се намеси в този пазар, САЩ не само намали ограниченията за износ на модерни оръжия и технологии в Индия и позволи известен технологичен трансфер в южноазиатската страна, но също така се съгласи да премести производствената линия за самолети F-16 в Индия. Ако САЩ реши да не продава оръжие на Индия поради сделката си с Русия, Индия може със сигурност да се обърне към Франция, Великобритания и Израел или да купи повече от Русия. Това в крайна сметка ще навреди на интересите на САЩ. \r\nМеждувременно налагането на тежки санкции на Индия би означавало отказ от  американската индо-тихоокеанска стратегия, в която Индия е основен играч. Администрацията на американския президент Доналд Тръмп обяви стратегия за Южна Азия през август миналата година, за да се обърне към  Индия.  Докато Индия се нуждае от стратегическо сътрудничество със САЩ, Вашингтон се нуждае повече от Индия, тъй като азиатските им планове не могат да продължат без сътрудничеството на Делхи.  Юлиян Марков", "date": "2018.10.09", "title": "Global Times (Китай): САЩ вероятно ще се откажат от санкции срещу Индия, защото може да навредят на себе си"}
{"url": "http://www.focus-news.net/news/2018/10/09/2576429/firmata-koyato-remontira-ul-graf-ignatiev-v-sofiya-e-sanktsionirana-sas-100-hil-leva-obzor.html", "text": "През последните дни ремонтът на ул. „Граф Игнатиев“ предизвика обществени реакции в социалните мрежи, както и политически обвинения между управляващи и опозиция. Ремонтът започна на 7 май тази година. Няколко дни по-рано стана ясно, че необходимата сума за реконструкция на обекта е 24 млн. лева, от които 18 млн. лева са по Оперативна програма „Региони в растеж“. Планираният ремонт включва подмяна на настилката, осветлението, релсовия път, с цел реновиране на цялостния облик на централната градска част. По прогноза на Столична община ремонтните дейности ще приключат в края на октомври-началото на ноември.  \r\nПо повод критиките относно качеството на ремонта на централната улица, столичният кмет Йорданка Фандъкова заяви, че има сериозни забележки към строителния надзор и е наложила санкция в размер на 100 хил. лева. Според нея гражданите имат право да се интересуват от ремонта и да дават мнения, които са важни. Йорданка Фандъкова обаче обяви, че не приема политически критики с неверни твърдения. „По отношение на изпълнението, материалите и качеството вече възложих контрол на контрола“, коментира кметът. По думите ѝ наложената санкция е последната, а следващата стъпка е прекратяване на договора. Йорданка Фандъкова опроверга твърденията, че релсите на „Граф Игнатиев“ са втора употреба, като заяви, че фирмата производител на релсите, които се поставят, е една от най-добрите компании. „Контрол означава да гледаш и да връщаш своевременно, а не да приемеш и да платиш некачествено свършена работа“, подчерта кметът и уточни, че по договор санкциите за забавяне на ремонта могат да достигнат 4 млн. лева, а тези за качество - 1,2 млн. лева. Йорданка Фандъкова заяви, че не приема замесването на името ѝ с обвинения в корупция. Във връзка с недоволството относно поставените плочки пред църквата „Св. Седмочисленици“, кметът коментира: „Нека завърши проектът. Тогава всеки на място да прецени, а не по снимки или картинки да му внушават какво трябва да бъде мнението му“. \r\nРемонтът на ул. „Граф Игнатиев“ е в центъра на политически нападки през последните дни. Представителите на опозиционните партии в СОС поискаха оставки от управляващите заради некачествено изпълнение на ремонтите в столицата. На извънреден брифинг на 4 октомври зам.-кметът на София по направление „Транспорт и транспортни комуникации“ Евгени Крусев заяви, че оценка на работата на строителя може да се даде след като проектът бъде изцяло завършен. Управителят на фирмата, проектант на ремонта, арх. Иво Пантелеев защити работата по проекта, като обяви, че няма да се допусне използваните материали да бъдат компрометирани. Главният архитект на София Здравко Здравков беше категоричен, че ако има разминавания в изпълнението, ще бъдат наложени санкции. На ремонтиращата се улица на 5 октомври се срещнаха общински съветници и депутати от БСП със съветници и депутати от ГЕРБ. Според лидера на БСП-София Калоян Паргов изпълнението на проекта на ул. „Граф Игнатиев“ показва, че Столична община не може да харчи парите на софиянци правилно. Председателят на СОС Елен Герджиков определи политическите нападки на съветниците от БСП като поредния сценарий за предизборна кампания. По-рано през деня граждани на столицата се събраха на протест пред сградата на Столична община с искане за оставка на кмета на София Йорданка Фандъкова. По време на шествието беше арестуван 41-годишен мъж.  \r\nБиляна ИВАНОВА", "date": "2018.10.09", "title": "Фирмата, която ремонтира ул. „Граф Игнатиев“ в София, е санкционирана със 100 хил. лева (ОБЗОР)"}
{"url": "http://www.focus-news.net/news/2018/10/09/2576442/reuters-balgarskata-politsiya-e-osvobodila-rumanskiya-grazhdanin-razpitvan-za-ubiystvoto-na-viktoriya-marinova.html", "text": "Българската полиция разпита румънски гражданин за убийството на телевизионната журналистка Виктория Маринова във вторник, но го освободи без да му повдигне обвинения и страната остава под натиск от международната общност за разрешаване на престъплението, предава  Reuters . \r\nТрупът на 30-годишната журналистка, която според полицията е бил изнасилена, бита и задушена, бе открит в събота. Европейският съюз и Съединените щати призоваха България да изправи убиеца пред съда. \r\n\"Нашата работа продължава. Засега няма факти и обстоятелства, които да обявяваме. Румънският гражданин ще бъде освободен \", каза пред репортери Теодор Атанасов, ръководител на регионалната полиция на Дунав в Русе, родния град на Маринова. \r\nНа последното си телевизионно предаване на 30 септември Маринова представи двама журналисти, които разследват предполагаема корупция с европейски средства, и заяви, че нейното собствено шоу \"Детектор\" в местната телевизионна станция TVN ще провежда подобни разследвания. \r\nНе бе открита връзка с работата на Маринова, но нейната смърт разгневи мнозина в балканската страна, пише агенцията. \r\nКомисията призова България да проведе бързо разследване, а посолството на САЩ заяви, че е шокирано от \"ужасяващото убийство\". \r\n\"САЩ са готови да помогнат на властите, ако е необходимо, за да бъдат изправени извършителите пред правосъдието \", пише в на страницата на посолството в социалната мрежа „Туитър“. \r\nМестните хора излязоха на бдение със свещи и донесоха много цветя в памет на Виктория Маринова, която оставя седемгодишна дъщеря.  Юлиян Марков", "date": "2018.10.09", "title": "Reuters: Българската полиция е освободила румънския гражданин, разпитван за убийството на Виктория Маринова"}
{"url": "http://www.focus-news.net/news/2018/10/09/2576441/", "text": "Тенис: Продължава победният ход на Адриан Андреев в тенис-турнира от младежките олимпийски игри в Буенос Айрес. Във втория кръг българинът победи представителя на Турция Янкъ Ерел с 6:3, 5:7, 6:3. На четвъртфинала утре поставеният под номер 6 Андреев ще срещне Филип Кристиан Жиану от Румъния, двубоят е след 16 ч. българско време. По-късно тази нощ Адриан в партньорство с украинката Виктория Дема ще играе при смесените двойки срещу швейцарския тандем Дамиен Венгер/Лулу Сун.", "date": "2018.10.09", "title": "Тенис: Продължава победния ход на Адриян Андреев в Буенос Айрес"}
{"url": "http://www.focus-news.net/news/2018/10/09/2576443/tacc-gratskiyat-premier-aleksis-tsipras-shte-poseti-rusiya-na-7-dekemvri.html", "text": "Гръцкият премиер Алексис Ципрас ще посети Русия на 7 декември, предава  TACC . \r\nОфициалното посещение на гръцкия премиер Алексис Ципрас в Русия е координирано  за 7 декември. Това е съобщил  във вторник източник на агенцията от гръцките дипломатически кръгове. \r\n\"Подготовката за посещението на Алексис Ципрас в Русия е в разгара си, очаква се да се проведе на 7 декември. Премиерът планира да проведе серия от срещи, включително с руския президент Владимир Путин\", каза източникът на агенцията. \r\nПо-рано медиите съобщиха, че Ципрас може да посети Русия на 12 декември. Източникът потвърди за агенцията, че посещението първоначално е било насрочено за тази дата, но по-късно датата е променена. \r\nИзточникът също така каза, че новият гръцки посланик в Русия Тасия Афанасиу ще пристигне в Москва през декември след посещението на Ципрас. \r\nТасия Афанасиу е гръцки посланик в Рим. Преди това ръководи дипломатически мисии в Сирия и Полша. \r\nПо-рано Ципрас заяви, че се работи по възстановяването на отношенията след кризата между Атина и Москва и също така обяви намерението си да посети Русия през 2018 г. \r\nПрез юли Гърция изгони двама руски дипломати и забрани на двама други руски граждани да влизат в страната. Като официална причина бе посочена намеса във вътрешните работи, а неофициално стана ясно, че според гръцката страна е имало опити от страна на Русия да настройва отделни групи срещу Договора с Македония.  Юлиян Марков", "date": "2018.10.09", "title": "TACC: Гръцкият премиер Алексис Ципрас ще посети Русия на 7 декември"}
{"url": "http://www.focus-news.net/news/2018/10/09/2576430/prezidentat-rumen-radev-izvede-na-dneven-red-temata-za-bednostta-i-neravenstvata-obzor.html", "text": "Държавният глава Румен Радев откри кръгла маса на тема „Неравенства и бедност в България“, на която учени, с изследователски интерес в сферата, изнесоха доклади за икономическите предпоставки и социалните измерения на този проблем. Във форума участваха представители на изпълнителната власт, работодателските и синдикални организации, университетски преподаватели и учени от Българската академия на науките. Държавният глава Румен Радев  посочи, че пренебрегването на темата за бедността и неравенствата е безотговорност към бъдещето развитие на нашето общество. По думите му в момента, в който все повече се говори за стабилност, за ръст на БВП и за рекордните му стойности, толкова повече трябва да говорим и за бедността и за това как се разпределя този БВП, по какви механизми се харчат публичните средства и как те допринасят за хармоничното развитие на обществото. „Убеден съм, че пренебрегването на темата за бедността на неравенствата е безотговорност към бъдещето развитие на нашето общество“, каза Радев. Президентът призова за приобщаваща политика на институциите към обществото, която да доведе до повече прозрачност в управлението. Като пример за съпротива срещу осигуряването на повече прозрачност в управлението държавният глава посочи дългогодишното забавяне на въвеждането на електронно управление. По думите му при ексклузивните институции липсва прозрачност в харченето на публичния ресурс, както и отчетност и отговорност. Измислят се всевъзможни проекти със спорна обществена значимост и схеми за източване на публичните ресурси, вместо те да се насочват за приоритетно развитие на човешкия капитал и стимулиране на иновациите и технологичния прогрес. Част от хората забогатяват от публичния ресурс като подставени лица във фирми, близки до властта, вместо от ефективна организация на труда, иновации и развитие на конкурентоспособност.  \r\nВ дискусията взе участие и  проф. Лалко Дулевски, председател на Икономическия социален съвет (ИСС).  \r\nСпоред него проблемът за човешкия капитал трябва да се изведе като национален и посочи, че неграмотността ражда изключително неравенство и бедност. Той обърна внимание, че заетостта на младежите с основно и по-ниско образование в България е от три до четири пъти по-ниска спрямо средноевропейската. „Заетостта на младежите с висше образование е девет пъти по-висока спрямо тези с основно образование, а на тези със средно образование е пет пъти по-висока“, каза още проф. Дулевски. \r\nПо време на дискусията бяха изнесени данни, че 400 хил. българи са работещи бедни, а над 1,7 млн. души живеят с доходи до 600 лв. Данните изнесе  секретарят на президента по социална политика Гълъб Донев . „Повече от 2,3 млн. българи, което представлява 88% от населението живеят с месечни доходи до 1000 лв. Около 400 хил. българи живеят със средни доходи между 1000 и 2000 лв. месечно, което по нашите разбирания ги определя като средна класа. Други 400 хил. българи работят, но са бедни – така наречените работещи бедни. Техните доходи са под линията на бедност“, посочи още Гълъб Донев. \r\nВ своето заключително слово Румен Радев благодари на участниците в кръглата маса за професионалните доклади, които представят обективна, но и тревожна картина на неравенствата и бедността в България. „Всички се обединихте около тезата, че трябва промяна. Тази промяна може да стане само с дебат за истината, сблъсък на идеи, привличане на обществото и всички институции в него, защото само така можем да стигнем до рационални решения“, каза още държавният глава и определи кръглата маса, посветена на бедността и неравенствата, като добра стъпка в тази посока.  \r\n„Следваща добра стъпка би била българският парламент да изиска тази година съзнателно заложеният и грижливо отглеждан бюджетен излишък, да се изхарчи в края на годината след обществен дебат и санкция на парламента. Това ще бъде един много силен сигнал от страна и на българското правителство, и на българския парламент към българските граждани, и надежда за демократичните процеси в страната“, заяви още в изказването си форума, посветен на бедността и неравенствата в България, президентът Румен Радев.  \r\nДеница КИТАНОВА", "date": "2018.10.09", "title": "Президентът Румен Радев изведе на дневен ред темата за бедността и неравенствата (ОБЗОР)"}
{"url": "http://www.focus-news.net/news/2018/10/09/2576445/basketbol-otborat-na-balkan-botevgrad-si-osiguri-myasto-v-grupovata-faza-na-turnira-fiba-evropa.html", "text": "Баскетбол: Отборът на Балкан (Ботевград) си осигури място в груповата фаза на турнира ФИБА Европа. Отборът на Балкан (Ботевград) загуби домакинството си на Ден Бош с 66:68  в мач №2 от втория квалификационен кръг на турнира ФИБА Европа, но въпреки това, възпитаниците на Небойша Видич си осигуриха място в груповата фаза на надпревара, след като в първия двубой се наложиха с 86:76 и излязоха крайни победители в сблъсъка с холандците.", "date": "2018.10.09", "title": "Баскетбол: Отборът на Балкан (Ботевград) си осигури място в груповата фаза на турнира ФИБА Европа"}
{"url": "http://www.focus-news.net/news/2018/10/09/2576436/pp-abv-predlozhi-promeni-v-politikite-za-turizma-zemedelieto-danachnoto-oblagane-i-energetikata-obzor.html", "text": "ПП АБВ даде предложения за промени във водените от държавата политики в областта на туризма, енергетиката и данъчното облагане. Председателят на партията Румен Петков заяви, че не се работи достатъчно по развиването на поклонническия, алтернативния и историческия туризъм. По думите му на 13 октомври, събота, във Варна АБВ организира конференция за туризма, на която ще бъдат обсъдени проблемите и пропуските в сектора. \r\nПо време на пресконференцията на партията беше повдигната и темата за предприетите мерки от страна на БАБХ и МЗХГ във връзка с чумата по дребните преживни животни и африканската чума по свинете. Председателят на АБВ заяви, че евтаназираните животни в Странджанско са избити с незаконна заповед на директора на БАБХ д-р Дамян Илиев. По думите му по нормативна уредба трябва да има специална комисия, която да се председателства от вицепремиер и да вземе решение на база на аргументи, предоставени от БАБХ, а след това да се предприемат действия по евтаназиране на животни. Според Петков в случая е грубо нарушен закона и главният прокурор трябва да предприеме мерки. Заместник-председателят на партията доц. Христо Михайлов заяви, че от АБВ ще настояват за оставката на директора на БАБХ д-р Дамян Илиев. По думите му от Агенцията са се провалили с гръм и трясък в своята политика спрямо развитието на българското животновъдство и не разполагат с потенциал. Той допълни още, че ще настояват и за възстановяването и извеждането на Национална ветеринарно-медицинска служба от БАБХ. От АБВ посочиха и, че ще потърсят среща със земеделския министър Румен Порожанов и ще настояват за създаването на повече от една лаборатория, в която се анализират проби на животни и за още редица мерки в помощ на родното животновъдство. Председателят на партията Румен Петков заяви още, че в предстоящата кампания за избори за Европарламент, от АБВ ще очертаят тяхната визия за неадекватната политика на Европейската комисия и европейските органи в земеделието.  \r\nПетков допълни, че всички мерки за пряко купуване на руска газ от Русия трябва да са въпрос на европейска политика, а тези, които допускат България да се снабдява с руски газ от Турция, са политически престъпници. По думите му, ако сега не започне изграждането на АЕЦ „Белене“ след 30 години ще има недостиг на ел. енергия. Според Петков не би следвало да плащаме на Турция такси за пренос и оскъпяването, което те ще определят, що се касае до синьото гориво. \r\nДругият зам.-председател на ПП АБВ Любомира Ганчева повдигна темата за справедлива данъчна система. По думите й повече от всякога е време да се повдигне този разговор на фона на четвъртото поредно увеличение на цените на газта и парното, факта, че България е държавата с най-голяма бедност в ЕС,  началото на отоплителния сезон, това, че над 1.7 млн. българи по статистика са под линията на бедността,  и на факта, че вече се приема за нормално словосъчетанието „работещи-бедни“. Според Ганчева България има нужда от битка в името на тези 96% от населението, които си плащат данъците в полза на 3-4% облагодетелствани от системата. Тя заяви, че от АБВ предлагат въвеждането на необлагаем данъчен минимум поне до размера на минималната работна заплата, комбиниран с намалено ДДС на група стоки като учебници, лекарства, български хранителни млечни продукти. Друга мярка е увеличаването на максималния осигурителен праг. По думите на Ганчева, само до преди 15 години максималният осигурителен праг е бил до размера 10 пъти на минималната работна заплата като за последните 11 години той е увеличаван само 3 пъти, а за последните 4 години изобщо не е увеличаван. \r\nЦветелин ДИМИТРОВ", "date": "2018.10.09", "title": "ПП АБВ предложи промени в политиките за туризма, земеделието, данъчното облагане и енергетиката (ОБЗОР)"}
{"url": "http://www.focus-news.net/news/2018/10/09/2576434/prodalzhava-razsledvaneto-na-ubiystvoto-na-zhurnalistkata-viktoriya-marinova-obzor.html", "text": "Продължава разследването на убийството на журналистката Виктория Маринова (. Четири дни след убийството на 30-годишната Виктория Маринова, бе освободен единственият задържан във връзка със случая - румънски гражданин от украински произход. Информацията за задържането му се появи във вторник, като се смята, че до ареста му се е стигнало, защото се е сторил съмнителен на полицията и е трябвало да се изясни дали е криминално проявен и дали има алиби за времето на убийството.   \r\nПред журналисти директорът на ОДМВР-Русе комисар Теодор Атанасов обясни, че се проверява съпричастността на множество лица към извършването на престъплението и към момента няма конкретно заподозряно лице. На място пристигнаха още трима прокурори от Върховната касационна прокуратура, които да подпомагат местните власти в разкриването на случая. В Русе са и вътрешният министър, и говорителят на главния прокурор.  \r\nТялото на 30-годишната телевизионна водеща, която е била и административен ръководител на русенската телевизия TVN, бе открито на 6 октомври малко след 14.00 часа в обрасла с растителност зона. На няколко метра от него са намерени и нейни лични вещи. Според криминалистите смъртта на жената е настъпила след удари по главата и задушаване. Преди да бъде убита Маринова е била изнасилена. До момента са извършени огледи и претърсвания, разпитани са свидетели. Открит и иззет е автомобилът на жената, който тя е паркирала далеч от мястото, където тялото ѝ е намерено. Назначени са различни по вид експертизи, включително и технически. При откриването на тялото са липсвали мобилният телефон, ключовете за автомобила, очилата и част от дрехите на журналистката.", "date": "2018.10.09", "title": "Продължава разследването на убийството на журналистката Виктория Маринова (ОБЗОР)"}
{"url": "http://www.focus-news.net/news/2018/10/09/2576438/zakonat-za-horata-s-uvrezhdaniyata-vliza-za-obsazhdane-v-parlamenta-na-19-oktomvri-obzor.html", "text": "Министърът на труда и социалното подпомагане Бисер Петков и министърът на финансите Владислав Горанов подписаха план за действие по приемане на законодателството за хората с увреждания. В него се посочва, че на 11 октомври проектът на Закона за хората с увреждания ще се разгледа на Национален съвет за интеграция на хората с увреждания. На 16 октомври той ще бъде разгледан в Националния съвет за тристранно сътрудничество. На 17 октомври да влезе за одобрение в Министерски съвет и на 19 октомври да бъде в Народното събрание. \r\nКато втора стъпка в плана е Законът за хората с увреждания и Законът за личната помощ да се обсъждат и приемат в пакет от Народното събрание. Третата стъпка е да бъдат създадени условия за приемане на Закона за хората с увреждания и Закона за личната помощ до средата на декември 2018 година, за да влязат в сила до следващата година.  \r\nМинистър Бисер Петков отново припомни, че в бюджета за догодина са предвидени 150 млн. лв. за хората с увреждания, като тяхното разпределение предстои да бъде уточнено. По думите му право на лична помощ ще имат хората с над 90% увреждания. При децата лична помощ ще може да се използва, ако са с над 50% увреждания с право на чужда помощ и 90% без право на чужда помощ. Личната помощ пък ще може да се използва по средно 8 часа на денонощие. Заявленията за помощи по новия ред и методика ще могат да се подават след 1 април 2019 г., а от 1 септември ще започне финансирането на личната помощ. \r\nМинистърът на финансите Владислав Горанов заяви, че в последните дни са водени множество разговори с представители на организациите на хората с увреждания. Според него всички страни са направили отстъпки, за да може колкото се може по-бързо да започне реформата в сектора. Той подчерта, че управляващите ще търпят гнева на хората с увреждания, ако нарушат нещо от постигнатите договорки. \r\nОмбудсманът на Република България Мая Манолова отбеляза, че най-накрая са поети конкретни ангажименти от изпълнителната власт с конкретни срокове. Манолова заяви, че ще следи парламента до приемането на последния текст от Закона за хората с увреждания и Закона за личната помощ и няма да допусне тези толкова важни за хората с увреждания закони да бъдат осакатени.  \r\nВъпреки подписания план за действие, майките на деца с увреждания обещаха, че няма да спрат с протестите си, докато двата закона не бъдат приети. В сряда в 17.30 часа пред сградата на правителството те ще се съберат да изразят недоволството си от досегашните действия на управляващите. Омбудсманът Манолова заяви, че ще стои на протеста на майките докрай, както е поела ангажимент.", "date": "2018.10.09", "title": "Законът за хората с уврежданията влиза за обсъждане в парламента на 19 октомври (ОБЗОР)"}
{"url": "http://www.focus-news.net/news/2018/10/09/2576444/zoran-zaev-ne-se-predlagat-pari-na-deputati-za-da-glasuvat-konstitutsionnite-promeni-ima-napredak-v-pregovorite.html", "text": "Не се предлагат пари на депутати, за да гласуват конституционните промени, има напредък в преговорите, заяви македонският премиер Зоран Заев, цитиран от македонското електронно издание  ”24 Вести“ . \r\nВсе още не може да се каже, че е осигурено мнозинство от две трети за конституционни промени, но при част от опозиционните депутати има прогресивна нагласа. \r\nПремиерът заяви, че, парламентът ще взема исторически решения в наши дни и той и депутатите от парламентарното мнозинство вече са говорили с някои от своите колеги от опозицията. Въпреки това, той отрече, че са дадени пари на депутатите, за да подкрепят сделката. \r\n\"Говорихме с много депутати и видяхме, че има прогресивна нагласа, която е достатъчно сериозен мотив и възможност да започне процедура, както направи вчера правителството.  \r\nКоординаторът на парламентарната група на ВМРО-ДПМНЕ, Драган Данев пък от свое лично име за телевизия 24 каза, че до сега никой от властта не е разговарял с него, а за конституционните промени се знае това, което е  представено  от говорителят на правителството и от медиите“.  Юлиян Марков", "date": "2018.10.09", "title": "Зоран Заев: Не се предлагат пари на депутати, за да гласуват конституционните промени, има напредък в преговорите"}
