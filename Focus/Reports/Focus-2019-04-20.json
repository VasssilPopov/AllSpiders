{"url": "http://www.focus-news.net/news/2019/04/20/2649144/smolyan-na-tsvetnitsa-ot-900-chasa-shte-zapochne-sv-bozhestvenata-liturgiya-v-katedralen-hram-sv-visarion-smolenski.html", "text": "На Цветница (21 април) от 9 часа  ще започне  св. божествената Литургия  в катедрален храм  „Св. Висарион Смоленски“  в Смолян, възглавена от архиерейския наместник. Това съобщиха от  Архиерейското наместничество  в Смолян. Заедно с Негово Високопреподобие ще служи и духовенството от храма – отец Димитър Михайлов и отец Иван Марински. Песенното озвучаване ще бъде на църковния хор  с диригент Мария Кисьова. \r\nЦветница или Вход Господен е в памет на един от последните  дни  на земния живот на Господ – Влизането Му  в Йерусалим. След като възкресил  Лазар, Спасителят  се отправил за Йерусалим, за да се изпълни Божието писание. Било в дните пред еврейската Пасха – празник, посветен на бягството на евреите от Египет и почитането на Бог като изкупител. Според Евангелието  Христос пристигнал в града,  както се пее в кондака: „Носен на небесата върху престол, а на земята върху осле, Христе Боже, прие хвала от ангелите и прослава от децата, които Ти викаха:  „Благословен си Ти, Който дойде да призовеш Адама.“ Като видели Христос, хората много се зарадвали, защото го приели за  Спасител.  Започнали  да му се покланят и да застилат пътя му с цветя и палмови клони. Най-напред тичали към него дечицата. Всички пеели: „Осанна! Благословен Идещият в име Господне, Царят Израилев“. Фарисеите пък наредили на Христос да забрани на народа да ликува, на което Той отвърнал: „Казвам ви, че ако тия млъкнат, то камъните ще извикат“. Христос знаел какво ще се случи  до  седмица  –  ще бъде  съден, разпнат,  за да се изпълни Писанието. А след това ще се яви в Своето Възкресение, което ще промени света. \r\nНа Цветница  по време на светата божествена  Литургия  с нарочна молитва  се  благославят върбови клонки,  символизиращи  палмовите, с които е бил посрещнат в Йерусалим Иисус Христос. След литургията се раздават на вярващите за здраве, а те с надежда и радост  ги занасят  в домовете си. \r\nНека  в тези празнични дни сме заедно в храма, за да възнасяме с благодарност молитви и да укрепяване вярата си, призовават от Архиерейското наместничество – Смолян.", "date": "2019.04.20", "title": "Смолян: На Цветница от 9.00 часа ще започне св. божествената Литургия в катедрален храм  „Св. Висарион Смоленски“"}
{"url": "http://www.focus-news.net/news/2019/04/20/2649142/sliven-regionalen-folkloren-sabor-proletni-igri-i-obichai-tsvetnitsa-organizirat-v-tvarditsa.html", "text": "Регионален фолклорен събор „Пролетни игри и обичаи – Цветница“ организират в Твърдица. Проявата е традиционна и ще се проведе на 21 април в балканското градче. Съборът е с конкурсен характер, без ограничения за възрастта на участниците. В рамките на проявата гостите могат да участват в демонстрация на традиционни занаяти и приложни изкуства, приготвяне на ястия от местната кухня, да се забавляват с атракции и изненади на домакините \r\nКонкурсната програма започва в 10.10 часа.", "date": "2019.04.20", "title": "Сливен: Регионален фолклорен събор „Пролетни игри и обичаи – Цветница“ организират в Твърдица"}
{"url": "http://www.focus-news.net/news/2019/04/20/2649140/the-hill-reytingat-na-donald-tramp-padna-do-nay-niskite-niva-za-2019-godina-sled-publikuvaneto-na-doklada-na-myuler.html", "text": "Рейтингът на американския президент Доналд Тръмп е паднал с 3 пункта след публикуването на доклада на специалния прокурор Робърт Мюлер и стигна най-ниските си нива за 2019 година, , пише американското издание  The Hill . \r\nПроучване на общественото мнение на Reuters/Ipsos показва, че 37% от участниците в допитването одобряват представянето на Тръмп като държавен глава, докато анкета, проведена на 15 април преди публикуването на доклада за руската намеса на изборите в САЩ през 2016 година, отчете 40% одобрение за президента. \r\nПроучването, проведено в четвъртък и петък, е първото, което измерва позицията на президента пред обществеността, след като Министерството на правосъдието публикува констатациите на Мюлер от разследването му за намеса на Русия и евентуално възпрепятстване на правосъдието. \r\nАнкетата идва, след като правосъдният министър Уилям Бар публикува преработена версия на 400-страничния доклад на Мюлер за Конгреса и обществеността в четвъртък сутринта. \r\nСпециалният прокурор отказа да заеме позиция относно това дали Тръмп е възпрепятствал правосъдието във връзка с разследването, въпреки че документът описва 10 случая на потенциално възпрепятстване на правосъдието, които се отнасят до Тръмп. Следователите са намерили \"множество действия на президента, които са били в състояние да окажат неправомерно влияние върху разследванията на правоприлагащите органи\". \r\nСпоред 50% от респондентите, „Тръмп или някой от неговата кампания е работил с Русия, за да повлияе на изборите през 2016 г.“, докато 58% от анкетираните твърдят, че „Тръмп се е опитал да спре разследванията за руско влияние върху неговата администрация“ \r\nПроучването установи, че американците остават разделени по въпроса дали Тръмп трябва да бъде отстранен от длъжност. 40% от анкетираните твърдят, че Тръмп трябва да бъде свален, а 42% казват, че Конгреса не трябва да започва процедура по импийчмънт. \r\nРезултатите от проучването показват резки разделения по партийните линии, като демократите реагират по-критично на Тръмп, отколкото на републиканците. \r\nСедемдесет процента от тези, които са заявили, че са запознати с доклада на Мюлер, казват, че не са променили мнението си за участието на Тръмп или Русия в президентските избори през 2016 г. Петнадесет процента от анкетираните заявиха, че са научили нещо ново, което е променило мнението им за Тръмп или разследването за руска намеса, след като докладът на Мюлер е бил публикуван. \r\nПревод и редакция:", "date": "2019.04.20", "title": "The Hill: Рейтингът на Доналд Тръмп падна до най-ниските нива за 2019 година след публикуването на доклада на Мюлер"}
{"url": "http://www.focus-news.net/news/2019/04/20/2649141/anton-zlatanov-sdvr-13-dushi-sa-zadarzhani-predi-futbolnoto-derbi-mezhdu-levski-i-tsska.html", "text": "13 души са задържани преди футболното дерби между „Левски“ и ЦСКА. Това каза пред журналисти заместник-директорът на СДВР старши комисар Антон Златанов, предаде репортер на  Агенция „Фокус“ . „На територията на София всичко е под контрол. Няма никакви инциденти извън и на стадиона. Имаме само 13 задържани лица, което за такова дерби е доста добре“, заяви ст. комисар Златанов. Той посочи, че лицата са задържани преди мача за притежание на наркотици, маски, боксове, ножове и др., като двама са задържани и за неизпълнение на полицейско разпореждане. „Това е сравнително нормална бройка. На всички ще им бъде издадена глоба и забрана да посещават спортни мероприятия“, обясни ст. комисар Златанов.", "date": "2019.04.20", "title": "Антон Златанов, СДВР: 13 души са задържани преди футболното дерби между „Левски“ и ЦСКА"}
{"url": "http://www.focus-news.net/news/2019/04/20/2649146/mvr-12-dushi-vav-vidimo-netrezvo-sastoyanie-sa-bili-varnati-ot-vhodovete-na-stadiona-predi-macha-mezhdu-tsska-i-levski.html", "text": "Общо 12 души във видимо нетрезво състояние са били върнати от входовете на стадиона преди мача между ПФК „ЦСКА” и ПФК „Левски”. Това съобщиха от пресцентъра на  МВР . В резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща от първенството на първа професионална лига между отборите на ПФК „ЦСКА” и ПФК „Левски” на Националния стадион „Васил Левски”. Не бяха допуснати нарушения на обществения ред и в столицата.  \r\nСтоличната полиция предприе всички необходими мерки за обезпечаване на реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове. Преди, по време и след приключване на футболната среща са задържани 13 души, от които един без документи за самоличност, останалите за извършени различни нарушения по Закона за опазване на обществения ред при провеждането на спортни мероприятия.", "date": "2019.04.20", "title": "МВР: 12 души във видимо нетрезво състояние са били върнати от входовете на стадиона преди мача между  „ЦСКА” и „Левски”"}
{"url": "http://www.focus-news.net/news/2019/04/20/2649149/sport-atletiko-madrid-pobedi-eybar-kato-gost-s-10.html", "text": "Футбол: Атлетико Мадрид победи Ейбар като гост с 1:0 в мач от 33-ия кръг на испанската Ла Лига. Голът отбеляза Лемар в 85-ата минута. След победата Атлетико заема второ място с 68 точки, с шест по-малко от лидера Барселона, който посреща тази вечер от 21:45 Реал Сосиедад. Ейбар е на 13-то място с 40 точки в „златната“ среда на таблицата и не е застрашен от изпадане.", "date": "2019.04.20", "title": "Спорт: Атлетико Мадрид победи Ейбар като гост с 1:0"}
{"url": "http://www.focus-news.net/news/2019/04/20/2649148/varna1-531-zemedelski-stopani-ot-oblastta-sa-poluchili-subsidii-prez-2018-g.html", "text": "1 531 земеделски стопани от Варненска област са получили субсидии през 2018 г. Това съобщават от  Териториалната дирекция на Националната агенция за приходите (НАП) – Варна . От дирекцията напомнят, че срокът за подаване на годишната данъчна декларация, от земеделците – физически лица, е 30 април 2019 г. Земеделските стопани следва да имат предвид, че трябва да декларират получените облагаемите доходи под формата на субсидии, както и всички други облагаеми доходи, в това число и тези от продадената собствена селскостопанска продукция. Не подлежат на облагане с данък по реда на Закон за данъците върху доходите на физически лица (ЗДДФЛ) получените обезщетения за имуществени и неимуществени вреди, с изключение на обезщетенията за пропуснати ползи. \r\nСправка относно размера и вида на изплатените субсидии може да бъде направена онлайн в интернет страницата на ДФ „Земеделие“, както и на място в Областна дирекция „Земеделие“ – Варна или в Териториална дирекция на НАП Варна. \r\nПри установяване на несъответствия между констатираната и вече декларирана сума може да бъде подадена коригираща декларация в срок до 30 април 2019 г. \r\nЕднократно в срок до 30 септември 2019 г. данъчно задължените лица имат право да правят промени в декларираните данни и обстоятелства, основата и определените задължения, чрез подаване на нова декларация, в случай на откриване на грешки след 30 април. \r\nЗемеделските стопани могат да намерят подробна информация относно данъчното си облагане и задължителните осигурителни вноски в интернет страницата на Националната агенция за приходите. Допълнителна информация могат да получат на националния телефона на Агенцията 0700 18 700 или в офиса на ТД на НАП Варна.", "date": "2019.04.20", "title": "Варна:1 531 земеделски стопани от областта са получили субсидии през 2018 г."}
{"url": "http://www.focus-news.net/news/2019/04/20/2649151/pazardzhik-bezplatni-pregledi-pri-sadov-hirurg-provezhdat-v-bolnitsata-v-panagyurishte.html", "text": "Безплатните профилактични прегледи от съдови хирурзи, които се извършват ежемесечно в в болницата в Панагюрище през април ще се проведат от 22 до 25 април, съобщиха от пресцентъра на  лечебното заведение . Консултациите ще са от 9.00 до 13.00 часа всеки ден. Клиниката по съдова хирургия в болницата в Панагюрище,  с началник доц. д-р Андриан Тонев, осигурява най-модерно диагностициране и лечение на почти всички артериални и венозни заболявания.  Специалистите от лечебното заведение припомнят, че оплакванията, свързани с венозни заболявания, най-често се изразяват в оток, тежест, дискомфорт, мравучкане или сърбеж по долните крайници. При т.нар. запушвания на вени се появяват симптоми като зачервяване, болка и затопляне на кожата над възпалената повърхностна вена или масивен оток, напрегнатост, болка, промяна в цвета на засегнатия крайник – при запушване на дълбока вена. В тези случаи е препоръчително да се потърси лекарска помощ. До края на 2019 година ще продължи инициативата на съдовите хирурзи от болницата в Панагюрище да бъдат провеждани профилактични прегледи през последната седмица от всеки месец, за което няма да е необходимо направление.", "date": "2019.04.20", "title": "Пазарджик: Безплатни прегледи при съдов хирург провеждат в болницата в Панагюрище"}
{"url": "http://www.focus-news.net/news/2019/04/20/2649150/shumen-eko-fiesta-shte-bade-organizirana-po-povod-svetovniya-den-na-zemyata-22-april.html", "text": "Еко фиеста ще бъде организирана в Шумен по повод Световния Ден на Земята - 22 април. Това съобщиха организаторите от  Център за подкрепа за личностно развитие – Обединен Детски комплекс Шумен , в партньорство с Научно-образователен център STEAM и Факултет по природни науки в Шуменски университет. Събитието ще се проведе на 22 април от 11.00 часа в парка при Община Шумен. Ще бъде подредена фотоизложба със снимки на природни обекти, предвидени са атрактивни демонстрационни опити, свързани с атмосферата и структурата на Земята, растителния и животинския свят, впечатляващи експерименти с течен азот, опитите Вулкан, Дух в бутилка и Слонска паста, представяне на компютърни симулации на природни явления, проследяване движението на астероиди и други интересни изненади. При неблагоприятни метеорологични условия, събитието ще се отложи за друга дата.", "date": "2019.04.20", "title": "Шумен: Еко фиеста ще бъде организирана по повод Световния Ден на Земята  -  22 април"}
{"url": "http://www.focus-news.net/news/2019/04/20/2649152/plovdiv-savetat-po-turizam-i-plovdiv-citycard-razrabotiha-nov-produkt-spetsialno-za-defile-vino-i-gurme-2019.html", "text": "Съветът по туризъм и Plovdiv CityCard разработиха нов продукт специално за Дефиле „Вино и гурме“ 2019. Това съобщиха за  Радио „Фокус” - Пловдив  от Съвета по туризъм. От продукта могат да се възползват всички гости на града, които имат интерес да посетят събитието и да си направят туристическа обиколка на най-посещаваните обекти в Пловдив безплатно или срещу отстъпки. \r\nДефиле „Вино и гурме“ популяризира българското вино и кухня и развива винения, кулинарния и културния туризъм в Пловдив вече пет поредни години. Отбелязвайки титлата Европейска столица на културата за 2019г. и настъпващата пролет, производителите на вино представят в неповторимата възрожденска атмосфера на ресторантите и музейните къщи, както и галериите в Стария град своите подходящи за сезона вина, а ресторантьорите подбират най-добрите ястия за тях. Четвъртото издание на Дефиле „Вино и гурме“ през 2018г. регистрира рекорден брой участници – над 8 000 души, сред които и много чуждестранни посетители. \r\nПредстои петото издание на Дефиле „Вино и гурме“. То ще се проведе на 11 и 12 май Символичното откриване на пролетния сезон на виното ще се състои на 11.05.2019 от 11:00 ч. в началото на Стария град, съпроводено с богата музикална програма, в която по традиция е включена дегустационна обиколка, съчетаваща история, култура, вино и гурме. \r\nДегустациите са с начален час 11.00 и продължават до 19.00 часа, а в неделя до 18.00. В двата дни на фестивала посетителите могат да се запознаят отблизо с историята на Пловдив и културата на виното и храната. \r\nВсеки желаещ да се наслади на виното може да закупи карнетки с жетони, които се продават пред или във всяка къща, в която се предлага дегустация. Всеки жетон дава право на една дегустация. Стъклени чаши, гравирани с логото на фестивала, и държачи се предлагат заедно с жетони. Обективна класация по интереса на публиката към винарските изби – участници в празника и тяхната продукция се прави по броя на жетоните, с които посетителите са дегустирали и по анкетните карти, които попълват. Кулинарните изкушения, се предлагат на цени между 1 лв. и 5 лв. на всяка една от локациите. \r\nЗа събитието организаторите подготвиха специално туристическо предложение: Plovdiv City Card – Дефиле „Вино и гурме“. Това е лимитирана серия City Card, която важи само за 11 и 12 Май. Картите са 24-часови – 33 лева и 72-часови – 42 лева. \r\nУчастниците в Дефиле“Вино и гурме” ще бъдат наградени на гала вечерята. Те се присъждат от експертната комисия за „Най-умело съчетание на вино и храна” на ресторантите и винопроизводителите, участници в събитието. \r\nСъвет по туризъм – Пловдив и Община Пловдив организират Дефиле „Вино и гурме“ в активно сътрудничество с ОИ „Старинен Пловдив” и Университет по хранителни технологии – Пловдив, професионални гимназии и висшите учебни заведения, кетъринг-фирмите, и всички участници във винения бизнес, както и институциите свързани с културата и изкуството в града.", "date": "2019.04.20", "title": "Пловдив: Съветът по туризъм и Plovdiv CityCard разработиха нов продукт специално за Дефиле „Вино и гурме“ 2019"}
{"url": "http://www.focus-news.net/news/2019/04/20/2649154/pazardzhik-otborat-na-natsionalnata-profesionalnata-gimnaziya-po-gorsko-stopanstvo-vav-velingrad-vze-uchastie-v-hiv-ta-gorskata-olimpiada-v-saraevo.html", "text": "Отборът на Националната професионалната гимназия по горско стопанство във Велинград взе участие в ХIV-та Горската олимпиада в Сараево, съобщиха от  учебното заведение . В олимпиадата се съревноваваха 26 отбора, общо 104 участници от 9 страни. Българският тим беше от дванадесетокласниците Иван Гогов, Хасан Барутчиев, Николай Лявов и Владимир Николов, съобщиха от Професионалната гимназия по горско стопанство във Велинград. Ръководител на българската делегация бе инж. Надежда Ганчева – заместник-директор на НПГГС „Христо Ботев“ – Велинград. Треньорският щаб бе съставен от преподавателите на гимназията – инж. Цветан Чечев, инж. Ася Линчева и инж. Филип Устабашиев. Състезанията бяха в различни дисциплини като „Поваляне на дървесно стъбло“, „Прецизно рязане“, „Сглобяване и разглобяване на моторен трион“, „Комбинирано рязане“ и „Кастрене“. В генералното отборно класиране победи един от отборите на Австрия, следван от Словения и Италия. В класирането по нации след тях завършиха Чехия, Хърватия и Сърбия. България изпревари общо 8 тима. Зад отборът от Велинград останаха домакините от Босна и Херцеговина, които участват за пети път в горската олимпиада, Северна Македония, както и по три отбора от Австрия и Италия.  В индивидуалното класиране в топ 60 се класираха двама от велинградския тим – Иван Гогов и Хасан Барутчиев. Отборът на училището от Велинград беше отличен с приз за „Феърплей“ от организаторите. Следващото издание на състезанието ще се проведе през месец април 2020 г. в Австрия.", "date": "2019.04.20", "title": "Пазарджик: Отборът на Националната професионалната гимназия по горско стопанство във Велинград взе участие в ХIV-та Горската олимпиада в Сараево"}
{"url": "http://www.focus-news.net/news/2019/04/20/2648851/predstoyashti-sabitiya-v-stranata-za-20-april-agentsiya-fokus.html", "text": "*** \r\nОт 10.00 часа на централния стадион на Националната спортна академия „Васил Левски“ президентът Румен Радев ще открие спортен празник.  \r\n*** \r\nОт 09.00 часа в зала 3 на НДК ще се проведе десетото издание на Форум за бременност и детско здраве.  \r\n*** \r\nОт 09.00 часа в горублянския храм „Св. Вмчк Георги Победоносец“ Мелнишкият епископ Герасим ще оглави Архиерейска света Литургия. \r\n*** \r\nОт 09.00 часа в столичния храм „Св. Успение Богородично“ в кв. „Обеля“, ул. „Дмитрий Лихачов“ № 4 омбудсманът Мая Манолова ще присъства на празничната литургия по случай Лазаровден. След края на църковната служба пред храма националният обществен защитник ще дари пакети с храна на социално слаби и възрастни хора, събрани в акция „Купи и сподели“, част от Националната кампания „Великден за всеки – дари празник на баба и дядо“, която омбудсманът организира за четвърта поредна година. След 11.30 часа в столичния магазин „Кауфланд“ на ул. „Скопие“ № 1, в кв. „Банишора“, Манолова се включва отново в събирането на хранителни продукти за трапезата на възрастните, които няма да получат надбавка върху великденските си пенсии.   \r\n*** \r\nОт 10.00 часа ВМРО ще регистрира в ЦИК листата си с кандидати за евродепутати за предстоящите избори. \r\n*** \r\nОт 10.00 часа до 17.00 часа в Технологично училище „Електронни системи“ (ТУЕС) към Техническия университет-София ще се проведе второто издание на изложението на ученически проекти ТУЕС Фест. \r\n*** \r\nОт 10.00 часа в парка „Заимов“ Младежко обединение в БСП - Оборище организира инициатива под мотото „Културата не е бутиково бижу”. \r\n*** \r\nОт 11.00 часа на терасата на галерия „Сердика“ на Женския пазар ще се състои Второто издание на Sofia vinyl fest.  \r\n*** \r\nОт 11.00 часа в залата на кино „Люмиер Лидл“ ще се състои концерт-матине „Христос и Прометей“.  \r\n*** \r\nОт 12.00 часа в Южния парк (зад музея „Земята и хората“) „БСП за България“ ще представи кандидатите си за евродепутати на предстоящите Европейски избори. \r\n*** \r\nОт 12.00 часа в района на водоема до село Негован ще се проведе третата поредна историческа възстановка „Дравска епопея-06.III.1945”.  \r\n*** \r\nОт 12.30 часа в зала „Азарян“ в НДК ПП ГЕРБ ще направи обобщение на гражданския диалог „Европа в нашия дом“.  \r\n*** \r\nОт 13.00 часа до 17.30 часа на бул. „Витоша“ 35 ще се състои протест срещу жестокостта над животните заради идващите великденски празници.  \r\n*** \r\nОт 16.00 ч. в Градската градина (зад площадката на бившия мавзолей) ще се проведе възстановка по повод 143 години от Априлското въстание.  \r\n*** \r\nВ 16.00 часа в Астрономическата обсерватория на Софийския университет (в парк „Борисова градина“) ще се проведе традиционният Ден на отворените врати във Физическия факултет на Софийския университет. \r\n*** \r\nОт 17.30 часа в народно читалище „Д-р Петър Берон 1926 г.“ ще се проведе благотворителен концерт под надслов „Заедно за нашите деца“.  \r\n*** \r\nОт 18.00 часа в зала „България“ ще се състои четвъртото издадени на Националната инициатива „България пее“.  \r\n*** \r\nОт 18.00 часа в НДК ще се състои фестивал Sofia underground.  \r\n*** \r\nОт 19.00 часа в Централния военен клуб ще се състои концерт „Ангелски гласове – докосване до божественото“.  \r\n*** \r\nОт 19.00 часа в зала „Арена Армеец“ ще се проведе състезание по кикбокс.  \r\n*** \r\nОт 09.30 часа започва I част на Турнир по спортни танци „Изгряващи звезди” от 09.30 ч., пот 13.30 е II част – Предварителни кръгове. Официалната част на събитието ще започне в 18.00 ч. \r\n*** \r\nОт 10.00 часа в спортната зала „Асеновец“ ще започне турнир „Изгряващи звезди“. От 18.00 часа ще започне официалната част на събитието.  \r\n*** \r\nОт 10.00 ч. на площада в село Избеглии Народно читалище „Христо Ботев”, ще представи възстановка на обичая лазаруване, в който лазарки пеят песни за любов, плодородие, семейно благополучие и здраве.  \r\nДетски танцов състав „Избеглийче” ще представи богатството и красотата на българското хоро с танцов спектакъл.  \r\n***    \r\nВ 10.00 часа започва Държавно първенство по хандбал за младежи до 19 години.  \r\n***    \r\nПродължава Националният ученически празник „За хляба наш“. \r\n*** \r\nОт 09.30 часа на външното игрище в парк „Арена ОЗК“ ще започне пролетен женски футболен турнир.  \r\n*** \r\nОт 10.00 часа РИОСВ - Бургас и Образователен център „Британика“ ще почистят района около Укритие за наблюдение на птици в подържан резерват „Атанасовко езеро“ за Деня на Земята. \r\n*** \r\nОт 11.00 часа ще бъде официално открит зоопаркът в града. \r\n*** \r\nОт 11.30 часа на открита сцена „Охлюва“ ще започне пролетен концерт на пенсионерски клубове.  \r\n*** \r\nОт 11.30 часа в Етнографския музей на ул. „Славянска“ 69 ще се състои лекция „Морските фарове от нос Емине до Ахтопол“. \r\n*** \r\nОт 19.00 часа в Културния дом на нефтохимика ще се проведе Националната инициативата на Българския хоров съюз \"България пее\" 2019 г. \r\n*** \r\nОт 19.00 часа в изложбена зала на Националната художествена академия - Бургас в Магазия 1 ще се проведе Националната инициатива на Български хоров съюз \"България пее\". \r\n*** \r\nВ 10.00 часа в Катедралния храм „Св. Успения Богородично“ ще бъде отслужена заупокойна панихида за загиналите в Априлското въстание. След това ще започне велопоход и участници в него ще потеглят към Морската градина в посока бюст-паметника на Георги Бенковски за поднасяне на цветя и венци. Шествието ще продължи до края на Морската градина, преминавайки през „Станчова алея“, през Крайбрежната алея, до крайната точка – Морска гара. \r\n*** \r\nОт 10.00 часа в концертната зала на Младежкия дом ще се състои Официалната церемония по награждаване на лауреатите от Общинския конкурс \"Възкресение Христово\".  \r\n*** \r\nОт 10.00 часа в актовата зала в СУ „Гео Милев” ще се проведе Национален фестивал на клубовете по активно учителство в България. Той ще събере над 50 участници – учители от средните училища и детските градини от Варна, Велико Търново, Враца Лясковец и др.  \r\n*** \r\nОт 10.00 ч. пред паметника на Георги Бенковски в Морската градина по повод отбелязването на 143 години от Априлското въстание ще бъде отслужена заупокойна молитва и ще бъдат положени венци и цветя с военен ритуал. Организатор е Община Варна със съдействието на Военноморските сили и Варненската и Великопреславска митрополия.  \r\n*** \r\nОт 10.30 часа в залата на Македонски дом (ул. „Солун“ №2) ще бъде представена изложбата „България 1944 – 1989 г. Забранена истина”. Ще бъдат прожектирани филмите „Народен дом на терора“ и „България 1944 – 1989 г. Забранена истина”.  \r\n*** \r\nОт 12.00 часа в Синия салон на комплекс „Морско казино” ще се проведе Регионален форум на тема „Бизнес и инвестиции”, организиран от Предприемачи ГЕРБ и Фондация„Ханс Зайдел”. Форумът ще бъде открит от председателя на Предприемачи ГЕРБ Валя Чилова и кмета на града-домакин Иван Портних. Участие ще вземат и евродепутатите от ГЕРБ/ЕНП Ева Паунова, Емил Радев и Андрей Новаков.  \r\n*** \r\nОт 13.30 часа в първа наказателна зала на Варненски окръжен съд ще бъдат гледаните мерките на 5-мата задържани по обвинение за държане на високорискови наркотични вещества с цел разпространение, задържани при акция на 18 април. \r\n***  \r\nОт 10.00 часа в парк ''Дружба'' ще се проведат безплани тренировки на открито.  \r\n***  \r\nОт 11.00 часа на ВИП площадката за наблюдение на спектакъла \"Звук и светлина\" ще се състои пресконференция за предстоящото издание на Летен фестивал \"Сцена на вековете\" 2019.   \r\n*** \r\nОт 15.00 часа зам.-кметът на Община Видин Венци Пасков ще награди победителите в Ралиспринт „Вида 2019 г.“.  \r\n*** \r\nОт 10.00 часа пред хижа „Леденика“ ще се състои пролетен спортно-туристически празник.  \r\n*** \r\nОт 11.00 часа на фестивалната сцена на централния площад ще се състои концерт по повод празника Лазаретен. От 18.00 часа в градската концертна зала ще започне гала-концерт.  \r\n***  \r\nОт 10.30 часа в НЧ „Пробуда-1904“ в кв. Калтинец ще се проведе празник „Ой, Лазаре, Лазаре“ – пресъздаване на обичая Лазаруване.  \r\n*** \r\nОт 08.00 часа в центъра на селото ще бъде пресъздаден обичаят „Лазаровден“.  \r\n*** \r\nОт 10.00 часа в НЧ „Иван Вазов-1893“ ще се проведе IV Национален преглед на любителските народни хорове и групи за обработен фолклор „Ганчо Михов“.  \r\n*** \r\nОт 10.00 часа в центъра на селото ще се състои 36-и пролетни дни на културата. Ще бъде възпроизведен обичаят „Лазаруване“ от Детска вокална група „Палавите ноти“.  \r\n*** \r\nОт 10.00 часа в центъра на селото ще бъдат представени традиции и обичаи от детска фолклорна група.  \r\n*** \r\nОт 09.00 часа в гробищен храм „Св. Лазар“ Негово високопреосвещенство Неврокопски митрополит Серафим ще оглави Архиерейска света Литургия.  \r\n*** \r\nОт 09.00 часа в ж.к. „Рилци“ ще се състои възстановка на пролетни обичаи „Пъстър Лазар, шарена Цветница“.  \r\n*** \r\nОт 10.00 часа в Етнографската къща ще се състои възстановката „Пъстър Лазар“.  \r\n*** \r\nОт 10.00 часа в Младежкия център – Добрич ще се състои VI областен фестивал за руска песен, танц и поезия „Пустъ всегда будет солнце“.  \r\n*** \r\nОт 11.00 часа на пл. „Свобода“ ще се състои празничен концерт. \r\n*** \r\nОт 13.00 часа в Народно читалище „Мевляна – 2002 г.“. \r\n*** \r\nОт 16.00 часа в концертната зала „Добрич“ ще се състои кастинг „Добруджа търси таланти“.  \r\n*** \r\nОт 11.30 часа на площада пред храм „Свето успение Богородично\" ще бъде отбелязан Лазаровден.  \r\n*** \r\nОт 14.00 часа в пенсионерския клуб ще бъде представена четирилогията на Нидал Алгафари.  \r\n*** \r\nОт 17.00 часа в ХГ „Христо Градечлиев“ ще бъде представена четирологията на Нидал Алгафари.  \r\n*** \r\nОт 10.30 часа, в читалището в Клисура ще се проведат Дни на възрожденската и патриотична песен „Топчето пукна”. \r\n*** \r\nОт 10.00 часа в парк „Розариум“ ще започне записването на участниците в Детския колоездачен спортен празник. \r\n***   \r\nОт 10.30 часа в Духовния център, изграден към храм \"Св.ВМЧ Димитрий\" ще се проведе  15-ти Лазарски събор. \r\n*** \r\nОт 09.30 часа на стадион „Осогово“ ще се проведе творческо предизвикателство „ИКАР“.  \r\n*** \r\nОт 10.00 часа ще бъдат поднесени венци пред паметника на Момчил, паметника-костница на падналите в Балканските войни и паметника на Капитан Петко войвода. \r\n*** \r\nОт 19.00 часа в Общинския младежки дом ще се състои рок концерт.  \r\n*** \r\nОт 08.30 часа на площада в с. Люлин ще бъде пресъздаден обичаят „Лазаруване“.  \r\n*** \r\nОт 09.00 часа в кв. „Бела вода“ ще се състои обиколка на лазарска група в квартала за здраве.  \r\n*** \r\nОт 09.00 часа в с. Витановци ще се състои обхождане на селото по повод празника Лазаровден.  \r\n*** \r\nОт 10.00 часа в с. Дивотино ще се състои обиколка на лазарската група по повод Лазаровден.  \r\n*** \r\nОт 10.00 часа в Регионалния исторически музей ще се състои семейна събота „Лазарица“.  \r\n*** \r\nОт 11.00 часа в малък салон на Двореца на културата ще се състои концерт на ученици от класа по пиано с преподавател Виолина Милотинова от Обединената школа по изкуства към ОК Дворец на културата. \r\n*** \r\nОт 12.00 часа пред Двореца на културата ще се проведе Национален фолклорен конкурс-надиграване за любителски танцови състави „Приятели чрез танца“.   \r\n*** \r\nОт 12.00 часа от Минната дирекция до Двореца на културата ще се състои дефиле на традиционното фолклорно надиграване за младежки любителски групи „Приятели чрез танца“.  \r\n*** \r\nОт 13.00 часа в театрален салон „Георги Русев“ ще се проведе Кино в театъра.  \r\n*** \r\nОт 09.30 часа на градския стадион ще бъдат изиграни първите мачове от 22-рото издание на  „Данониада”. \r\n*** \r\nОт 16.00 часа пресклуба на БТА ще се състои пресконференция с Румен Христов - председател на СДС, Александър Йорданов - кандидат за евродепутат от листата на ГЕРБ - СДС,  д-р Марияна Лазарова - заместник-председател на СДС и Пепо Петков - председател на СДС - Плевен по повод  вътрешната политика и за предстоящите избори.   \r\n*** \r\nОт 11.00 часа официално ще бъде открит велосезонът в град Пловдив. Традиционно стартът ще бъде даден от ул. ”Стефка Николова“ (пресечка на бул. „Марица“ – юг). На пл. „Съединение“ още от 10,00 часа участниците ще могат да се регистрират и да получават своите номера. \r\n*** \r\nОт 10.00 часа в сградата на СУ „Иван Вазов” – Поморие ще се проведе ХXVI Национално Великденско математическо състезание. \r\n*** \r\nОт 11.00 часа в Образцово народно читалище „Будилник-1898″ ще се проведе Фестивал на руската култура. \r\n*** \r\nОт 10.00 часа пред Пантеона на възрожденците ще се състои велопоход между Русе и Гюргево, посветен на Априлската епопея.  \r\n*** \r\nОт 11.00 часа в АР „Средновековен град Червен“ ще бъде издигнато знамето на Червенската кула.  \r\n*** \r\nОт 10.00 часа до 13.00 часа в сградата на Регионалния исторически музей „Д-р Симеон Табаков“ ще се проведе музейно-образователна работилница „Писани яйца“.  \r\n*** \r\nВ 11.30 часа из централните улици на града ще се проведе дефиле на ретро автомобили. От 12.00 до 14.30 часа ще има изложение на площад „Хаджи Димитър“. \r\n*** \r\nОт 08.30 часа в храм „Св. Успение Богородично“ Архиерейският наместник на Смолянска духовна околия Негово Високопреподобие архимандрит Висарион  ще отслужи празника Лазарова събота.  \r\n*** \r\nОт 16.30 часа в залата на бул. „България“ №6 ще се проведе семинар по бойно изкуство „Карате Шотокан“. \r\n*** \r\nОт 09.00 часа от паркинга над болница „Тракия“ ще тръгне общоградски туристически поход.  \r\n*** \r\nОт 09.30 в храм „Св. Троица“ ще започне св. Божествена Златоустова литургия.  \r\n*** \r\nОт 10.00 часа в залата на Младежкия дом ще се проведе XIII-тия турнир по шахмат \"Тракийско конче\".  \r\n*** \r\nОт 10.30 часа в Станционна градина ще бъде открита Национална изложба на каракачански кучета.  \r\n*** \r\nОт 18.30 часа в ресторант „Тунджа“ ще се състои Юбилеен гала спектакъл „40 години спортни танци в град Ямбол“.", "date": "2019.04.20", "title": "Предстоящи събития в страната за 20 април (Агенция „Фокус“)"}
{"url": "http://www.focus-news.net/news/2019/04/20/2648854/sport-alaves-i-valyadolid-zavarshiha-naravno-22.html", "text": "Футбол: Алавес и Валядолид завършиха наравно 2:2 в мач от 33-ия кръг на испанската Ла Лига. Домакините от Алавес поведоха с два гола до 25-ата минута, по-късно гостите намалиха. През второто полувреме Валядолид изравни резултата с гол от дузпа. След равенството Алавес не успя да задмине седмия Атлетик Билбао и остана с равни точки – по 46, но и с мач повече, а седмото място в Испания дава право на участие в Лига Европа. Валядолид е 17-ти с 32 точки, колкото има и 18-ия Селта Виго и остава в зоната на застрашените от изпадане отбори.", "date": "2019.04.20", "title": "Спорт: Алавес и Валядолид завършиха наравно 2:2"}
{"url": "http://www.focus-news.net/news/2019/04/20/2648852/pregled-na-osnovnite-temi-v-svetovniya-pechat-agentsiya-fokus.html", "text": "Руско-японския мирен договор, практиката на кюрдските милиции да наемат деца за участие в бойни мисии, последният оръжеен опит на Северна Корея и Великденските празници в Ерусалим са сред темите, засегнати  в световния печат. \r\n***  Правителството на Япония се отказва от подписването на междинно споразумение, насочено към постигането на окончателен мирен договор с Русия, който трябва да уреди проблема за „северните територии“, пише вестник   Tokyo Shimbun , като припомня, че планираният документ трябваше да бъде парафиран по време на посещението на Владимир Путин в Токио през юни тази година.  \r\nТокио водеше преговори, за да разреши териториалния проблем с островите Хабомаи и Шикотан, но руската страна се отказа от каквито и да било отстъпки. Така изчезна и перспективата за уреждане на спорния въпрос.  \r\nВместо това бе решено  в хода на посещението на Путин в Япония да бъде сключено споразумение за премахване на краткосрочните визи за посещение на Сахалин, включително Южните Курили и Хокайдо, разкриват източници от правителствените кръгове в Токио.  \r\nПремиерът на островната държава Шиндзо Абе планира да посети Русия през май, но той отказа тази идея заради агресивната позиция на Москва, отбелязва изданието. В резултат на това той ще се върне към първоначалния курс за развиване на икономическото сътрудничество в Далечния изток и да преговаря въз основа на осъществяването на съвместни икономически дейности на Южните Курилски острови. Следователно стагнацията в преговорите не може да бъде избегната. \r\nЕкспертите смятат, че Абе ще продължи да търси възможност за решаване на проблема, като настоява за връщане на двата острова към състава на Япония. \r\nЯпонската страна планираше да сключи споразумение с Русия по време на срещата на върха на Г-20, която ще се проведе в Осака на 28 и 29 юни. Москва обаче се опасява, че ако върне двата острова на Япония, на тях може да се появят американски бази. Опасенията не са безпочвени – между Токио и Вашингтон има сключено споразумение в областта на отбраната. Освен това Москва настоява Япония да признае руския суверенитет над т.нар. северни територии – нещо, което е неприемливо за Токио.  \r\n„Обективно казано, по време на срещата на върха на Г-20 ще бъде трудно да се сключи споразумение по териториалния въпрос\", заяви японски високопоставен служител. Японското външно министерство обясни, че срещата на върха на Г-20 ще бъде само една от междинните точки на преговорите за мирния договор.  \r\n***  Турският вестник  Yeni Safak  твърди, че кюрдските милиции в Северна Сирия – „Демократичен съюз“ (PYD) и „Народни отряди за самоотбрана“ (YPG), изпитват трудности при набирането на нови членове, затова рекрутират деца и младежи. \r\nPYD/YPG, които Анкара третира като терористични организации, са създали специално звено в северните сирийски райони, за да търсят деца и младежи, които да вземат за попълване на редиците си. Съответното разкрива източник, пожелал анонимност поради ограниченията за изяви пред медиите. \r\nСъгласно разпространената информация, PYD /YPG набира поне по един млад човек от всяка къща в региона Хасака, населен предимно от араби. След това на тях им се предлагат наркотици, насърчават се да извършват самоубийствени атаки и биват изпращани да се бият на фронтовата линия.  \r\nСемейства, които се опитат да предотвратят включването на децата им PYD /YPG, биват заплашвани и са изложени пред риск за живота си.  \r\n„Според местни източници, хората са уморени от потисничеството и с нетърпение очакват региона да бъде изчистен от терористи, за което чакат помощта на Турция“, твърди изданието, като припомня за двете военни кампании на Анкара в Сирия – „Щита на Ефрат“ и „Маслинова клонка“.  \r\nВ своята повече от 30-годишна кампания за тероризъм срещу Турция ПКК, включена в списъка на терористична организация от Анкара, САЩ и ЕС, е отговорна за смъртта на близо 40 000 души, включително жени и деца, пише изданието. \r\n***  Действащият министър на отбраната Патрик Шанахан изглежда не е чел задълбочено изявлението на Северна Корея за тестването на „нов тип тактическо оръжие с насочване“. След срещата с албанския си колега Олта Джачка във Вашингтон, Шанахан отбеляза, че е проведено изпитание на „някакъв вид тактическо или бойно оръжие, а не на ракета“, което означава, че не е нарушен мораториумът за междуконтиненетални балистични ракети, наложен на Пхенян, цитира думите му американското издание  Washington Examiner . \r\n„Тестът или изстрелването, в зависимост от това как искате да го характеризирате, не е на балистична ракета“, увери Шанахан, като същевременно допълни: „Ако това е било предназначено за послание, не е ясно какво се опитва да каже Ким Чен-ун“.  \r\nИзпълняващият длъжността министър на отбраната на САЩ подчерта, че няма да прави допълнителни коментари по темата. „Просто това, което е важно, е, че не е (тест на) балистична ракета“, заключи Шанахън. \r\n***  Израелските власти взеха разрешение да издадат разрешителни на стотици християни от Ивицата Газа да посетят Ерусалим за Великден, съобщава вестник  The Times of Israel , като се позовава на официално съобщение, публикувано в навечерието на празника. \r\n„Следвайки препоръките на институцията за сигурност, по време на предстоящия Великден, на стотици християни от Ивицата Газа ще бъде разрешено да посетят Юдея, Самария и Източен Йерусалим\", обяви източник от властите, пожелал анонимност. Не е ясно обаче дали християните от Ивицата Газа, които желаят да посетят Източен Ерусалим и Западния бряг преди неделя, ще успеят да направят това. \r\nЗапитан конкретно колко разрешителни ще бъдат издадени от израелските власти на християните в Газа и дали властите ще организират излизането им от крайбрежния анклав преди празника, представителят на управляващите отказа да отговори.  \r\nДлъжностно лице от Палестинската автономия, което отговаря за искането на разрешителни, заяви, че не е бил информиран за решението на Израел. „Всичко, което знам, е за 200 разрешителни за пътуване в чужбина. Не съм информиран за нищо друго\", заяви служителят, също пожелал анонимен.  \r\nПо-рано тази седмица службите обявиха, че ще издадат 200 разрешителни за палестинските християни в крайбрежния анклав на възраст над 55 години, за да пътуват в чужбина през контролирания от Израел граничен пункт между Западния бряг и Йордания за Великден, припомня изданието.", "date": "2019.04.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/04/20/2648853/aleksandar-vuchich-nikoga-nyama-da-pozvolim-da-progonyat-sarbite-ot-kosovo.html", "text": "Ще преговаряме за Косово и Метохия, каза сръбският президент Александър Вучич, отбелязвайки, че Сърбия иска и се нуждае от тези преговори, но няма да позволи атаките срещу сърбите от Косово или тяхното прогонване, заяви сръбският президент на най-големия проправителствен митинг от кампанията „Бъдеще за Сърбия“, организиран в столицата Белград, пише македонското електронно издание  “МКД“  . \r\n\"Моля всички в света, не мислете, че защото искаме да говорим, искаме диалог, молим за диалог, не мислете, че ще позволим на някого да напада или да изгони нашите хора от вековните им домове. Никога няма да позволим това да се случи ”, каза Вучич. \r\nЗа разлика от другите, които, както той каза, винаги се удрят най-силно в гърдите си, той не умее това. \r\n\"Но аз ви казвам - ще действам несравнимо по-решително и Сърбия ще победи, дори ако е принудена на отстъпки\", каза Вучич. \r\nТой обаче предупреди, че хората трябва да разберат, че не винаги може да получат всичко, което искат, и че не могат да накарат всички останали да мислят като тях. \r\n„Но ние трябва да видим и да разберем как и накъде се движи светът. Нека уважаваме всички останали в региона и заедно с най-добрите отношения с Унгария, Румъния, България и Гърция ще трябва да изградим по-добри отношения както с Черна гора, така и със Северна Македония, и много по-добри отношения с Босна и Херцеговина, без да броим Додик, и с Хърватия\", каза сръбският президент. \r\nНезависимо от нападките от всички страни, ние трябва да се успокоим и да демонстрираме нашата сила не чрез реагиране на всичко, , но по един умен начин да се опитаме да спечелим тези хора на наша страна,“ каза Вучич. \r\n„Само ако сме единни, можем да бъдем по-силни, за да привлечем повече инвеститори. С конфликти и спорове няма да получим нищо и ще вложим много енергия, за да направим такива условия за развитието на единен икономически пазар в Западните Балкани, така че камионите да преминават границите много по-бързо от днес ”, каза Вучич.  Юлиян Марков", "date": "2019.04.20", "title": "Александър Вучич: Никога няма да позволим да прогонят сърбите от Косово"}
{"url": "http://www.focus-news.net/news/2019/04/20/2648856/sport-olimpik-lion-pobedi-anzhe-s-21.html", "text": "Футбол: Олимпик Лион победи Анже с 2:1 в мач от 33-ия кръга на френската Лига 1. Домакините от Лион поведоха с 2:0 през първото полувреме,а в 89-ата минута си отбелязаха автогол и така оформиха крайния резултат. Олимпик е на трето място във временното класиране с 59 точки, а Анже заема 12-тото място с 41 точки. В петък се изигра още един мач от Лига 1, в който Дижон победи Рен с 3:2.", "date": "2019.04.20", "title": "Спорт: Олимпик Лион победи Анже с 2:1"}
{"url": "http://www.focus-news.net/news/2019/04/20/2649172/strana-ukrayna-teche-zasedanieto-na-sada-za-otstranyavane-na-zelenski-ot-prezidentskite-izbori.html", "text": "Шести апелативен съд в Киев започна разглеждането на иска за евентуално отменяне на регистрацията на Владимир Зеленски като кандидат за президент, пише украинското издание  “Страна“ , което следи на живо заседанието на съда. \r\nДелото бе заведено от адвокат Андрей Хилко, официален наблюдател на президентските избори в Украйна. \r\nТой обвинява екипа на Зеленски за подкупване на избирателите - безплатно разпространение на билети за дебата на стадион \"Олимпийски\" и иска да се отмени решението на Централната избирателна комисия на Украйна за регистрацията на Зеленски като кандидат за президент. \r\nИзданието припомня, че преди дебата двамата кандидати са раздали по равно безплатни билети за своите привърженици. Така, че според логиката на ищеца, е необходимо да се отменят регистрациите и на двамата кандидати. \r\nВъпреки това, Хилко настоява, че именно Зеленски е обявил подобно разпространение на билети чрез своите страници в социалните мрежи. \r\nЗаслужава да се отбележи, че Андрий Хилко активно подкрепя президента Петро Порошенко. \r\nПредставителят на ЦИК е настоял Съдът да не уважи иска на ищеца.  Юлиян Марков", "date": "2019.04.20", "title": "„Страна“ (Украйна): Тече заседанието на съда за отстраняване на Зеленски от президентските избори"}
{"url": "http://www.focus-news.net/news/2019/04/20/2649147/tass-zapochnali-sa-ozhestocheni-boeve-v-rayona-na-mezhdunarodnoto-letishte-v-tripoli.html", "text": "Започнали са ожесточени боеве в района на международното летище в Триполи, което вече не функционира от няколко години, съобщава новинарския портал Afrigatenews, цитиран от  TACC . \r\nСпоред постъпващата информация, сраженията в близост до магистралата, водеща към летището, се водят от формирования на  министър-председателя Фаез Сарадж, който е базиран в столицата и на силите на фелдмаршал Халифа Хафтар, командир на Либийската национална армия (ЛНА). От двете страни се използват артилерийски оръдия и тежки картечници. В резултат на боевете има загинали и ранени, но броят им не е уточнен. \r\nЛетището вече е преминавало неколкокртано в ръцете на двете воюващите страни няколко пъти и доскоро се контролираше от отряди на базираното в Триполи правителство на националното съгласие (ПНС) на премиера Фаез Сарадж, което е признато от световната общност. \r\nУчастващите в операция „Вулкан на гнева“ сили на ПНС срещу ЛНА на Хафтар, през деня твърдяха, че са започнали контраатака и са притиснали врага във всички посоки. Междувременно от ЛНА обявиха, че продължават офанзивата срещу столицата, въпреки атаките на военновъздушните сили, които са лоялни към правителството в Триполи. \r\nСпоред Afrigatenews, сблъсъци има в района Аин Зара в южните покрайнини на столицата. Също така се съобщава, че ЛНА е достигнала центъра на Ал-Азизия в близост до столицата \r\nНа 4 април Хафтар обяви започването на офанзива срещу Триполи с цел, както каза той, да освободи столицата на страната от терористичните групи, действащи там. Сарадж, от своя страна, даде заповед на всички военни единици под негов контрол да бъдат готови за отбрана, а по-късно въоръжените сили, базирани в столицата, обявиха старта на кампанията „Вулкан на гнева“, за да се противопоставят на атакуващите войски на Хафтар.  Юлиян Марков", "date": "2019.04.20", "title": "ТАСС: Започнали са ожесточени боеве в района на международното летище в Триполи"}
{"url": "http://www.focus-news.net/news/2019/04/20/2649145/tsvetan-tsvetanov-gerb-balgariya-ne-poluchava-evropeyskite-sredstva-darom-te-tryabva-da-se-zasluzhat.html", "text": "Oбразованието и регионалното развитие са две от ключовите политики на правителството и управляващото мнозинство в парламента. Това написа зам.-председателят на ГЕРБ Цветан Цветанов в официалната си страница в социалната мрежа  \"Фейсбук\" . \"През последните два месеца колегите от МРРБ, от МОН и от Народното събрание обиколиха всички области в страната, получиха обратна връзка за работата си от гражданите и местната власт, като същевременно показаха на хората колко важна е европейската солидарност както за развитието на образованието, така и за реализирането на различни инфраструктурни проекти – които на свой ред модернизират различните населени места. Това заявих днес по време на специално събитие, на което бяха представени резултатите от провелия се в последните два месеца граждански диалог\", посочва Цветанов. \"Инициативата на ГЕРБ стартира на 11 февруари тази година във Велико Търново. Гражданските диалози на тема образование и регионално развитие обиколиха всички областни градове в страната, а в тях се включиха представители на образователния сектор, на бизнеса, на местната, изпълнителната и законодателната власт, както и хиляди граждани. Заявих категорично, че България не получава европейските средства даром, те трябва да се заслужат. Ето защо за пореден път подчертах колко важна роля за просперитета на страната ни има стабилното управление на правителството с премиер Бойко Борисов\", коментира още той.  \r\nВ рамките на форума отчет и анализ на резултатите от гражданските диалози направиха министърът на образованието Красимир Вълчев, министърът на регионалното развитие Петя Аврамова, зам.-министрите на образованието Деница Сачева и Таня Михайлова, зам.-регионалният министър Николай Нанков, както и от председателят на Комисията по образованието Милена Дамянова и Александър Ненков от Комисията по регионално развитие.", "date": "2019.04.20", "title": "Цветан Цветанов, ГЕРБ: България не получава европейските средства даром, те трябва да се заслужат"}
{"url": "http://www.focus-news.net/news/2019/04/20/2648858/spirat-detskite-pomoshti-za-godina-pri-5-neizvineni-otsastviya-ot-uchilishte-za-mesets-obzor.html", "text": "Парламентът прие окончателни промени в Закона за социалното подпомагане, с които се цели да се насърчи участието на децата в образователния процес и да се обвърже получаването на социални помощи за деца с редовното посещение на задължителните форми на училищно и предучилищно образование. \r\nПромените предвиждат при 3 дни отсъствия от задължителната предучилищна група на детето за месец или при 5 неизвинени отсъствия на ученика по неуважителни причини, социалните помощи да се спират за период от една година. За уважителни причини за отсъствие се считат тези, при които е предоставена медицинска бележка или документ от спортен клуб или художествено-артистична формация, в които детето участва. Спрените средства обаче ще отиват в детската градина или училището, а по преценка на институцията с тях могат да бъдат закупувани ученически пособия и други необходими неща.  \r\nВносител на промените е ГЕРБ, като сред мотивите се посочва, че с тях се цели да се стимулира отговорното родителство. „Ние искаме парите, които държавата отпуска като помощи за децата и тяхното образование, да отиват при децата и да се използват за техните нужди. И когато е доказано, че родителите са безотговорни, ние прехвърляме тези пари към училищата и детските градини, за да гарантираме правата на децата“, заяви народният представител от ГЕРБ Милена Дамянова. \r\nПредложените изменения обаче предизвикаха противоречиви мнения в пленарна зала. Депутатът от ДПС Хасан Адемов заяви, че прекратяването на месечните помощи на деца, които не посещават училище, противоречи на Европейската социална карта на Съвета на Европа. Той цитира решение на Европейския комитет по социални права, публикувано на 27 март 2019 г. по жалба срещу България, като заяви, че в него се посочва, че мярката има наказателен характер и увеличава икономическата и социалната уязвимост на засегнатите лица. Адемов посочи, че никой от ДПС не е против това детето да посещава училище от най-ранна детска възраст. „Но това трябва да бъде направено чрез търсене на баланс между санкциониращите и подкрепящите мерки. Според нас този баланс в този текст не е намерен“, коментира Адемов. \r\nПарламентът прие и промени, насърчаващи участието на децата в образователния процес. Те регламентират, че месечните помощи, отпускани понастоящем, и месечните целеви помощи за заплащане на наем на общинско жилище ще се отпускат след редовно посещаване на детето в група за задължително предучилищно образование или в училище. Въвежда се и обвързването на получаването на месечни социални помощи с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Дава се и дефиниция на понятието „недобросъвестно получени средства от социални помощи“. Това е налице, когато за получаването на средствата не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи. \r\nЦветилена СИМЕОНОВА", "date": "2019.04.20", "title": "Спират детските помощи за година при 5 неизвинени отсъствия от училище за месец (ОБЗОР)"}
{"url": "http://www.focus-news.net/news/2019/04/20/2649143/mkd-makedoniya-v-makedoniya-sa-otcheteni-narusheniya-na-denya-za-razmisal-s-lepene-na-snimki-i-pisane-na-grafiti.html", "text": "В Македония са отчетени нарушения на деня за размисъл с лепене на снимки и писане на графити, пише македонското електронно издание  \"МКД\" . \r\nОколо три часа през нощта в Скопие се съобщава, че в казармата в община Кисела Вода е било счупено стъклото на входната врата на един от обектите, използвани от политическа партия. \r\nГрафити свързани с изборите са регистрирани в Скопие и в общините Ресен и Струга, като в община Струга е открита и залепена снимка на кандидат.  \r\nМВР предприема мерки за разчистване на всички докладвани случаи.  Юлиян Марков", "date": "2019.04.20", "title": "„МКД“ (Македония): В Македония са отчетени нарушения на деня за размисъл с лепене на снимки и писане на графити"}
{"url": "http://www.focus-news.net/news/2019/04/20/2648860/ria-novosti-litva-razkritikuva-estoniya-za-sreshtata-na-kalyulayd-s-putin.html", "text": "Естония трябва да продължи да координира действията си, за да не разделя единството на балтийските страни и да подхожда внимателно към диалога с Москва, каза литовският външен министър Линас Линкиавичус, като коментира срещата между руския президент Владимир Путин и естонския му колега Керсти Калюлайд, предава  РИА Новости .  \r\n\"Обикновено ние се координираме и действаме обединени. Винаги е по-ефективно, защото винаги ще има опити да ни разделят и да тестват единството на европейските или балтийските страни\", каза той. \r\nРъководителят на литовската дипломация добави, че преди пътуването на Калюлайд в Москва Талин не е предоставил подробна информация за срещата с руския лидер, но Линкиавичус изрази надежда, че Естония ще го направи по-късно. \r\nКалюлайд пристигна на работно посещение в Москва в четвъртък. Това е първото посещение на ръководителя на естонската държава в Русия за осем години. Калюлаид участва в откриването на възстановената историческа сграда на посолството на републиката и се срещна с руския лидер Владимир Путин. Калюлайд покани Путин на Световния конгрес на фино-угрийските народи, който ще се проведе през юни 2020 г. в естонския град Тарту.  Юлиян Марков", "date": "2019.04.20", "title": "РИА Новости: Литва разкритикува Естония за срещата на Калюлайд с Путин"}
{"url": "http://www.focus-news.net/news/2019/04/20/2648862/nad-8-mln-leva-sa-vredite-ot-telefonni-izmami-prez-2018-godina-obzor.html", "text": "На национално съвещание на ръководството на МВР бяха представени резултатите от успешни акции срещу телефонните измами и трафика на наркотици. На 18 април беше разбита най-голямата досега група за „ало“ измами. Измамниците са действали в България и Румъния. Претърсени са 17 адреса, намерени са 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“.  \r\nСлужбите представиха статистика, според която през 2017 година регистрираните телефонни измами са 1325, разкритите са 171. През 2018 година са регистрирани 1097 телефонни измами, разкрити са 201. Така през изминалата година регистрираните измами намаляват, а разкритите- се увеличават. През 2018 година най-голяма концентрация на телефонни измами има в София. Миналата година причинената вреда от „ало“ измамите е в размер на над 8,4 млн. лева. За първите три месеца на тази година вредите са над 2,2 млн. лева. От Агенция „Митници“ отчетоха разкриваемост на големи пратки наркотици, на „сложни“ тайници и схеми, както и разплитане на престъпни вериги. През 2018 година граничните власти са задържали над 1 тон хероин, 959 кг. марихуана, 349 кг. синтетични наркотици и 6088 таблетки, над 21 кг. кокаин. До 15 април тази година задържаният хероин е 342 кг., марихуаната- 1,7 тона, синтетичните наркотици- 81 кг., кокаинът- 217 кг. \r\n„Рекордни са задържаните количества хероин, марихуана, кокаин и синтетична дрога“, заяви на националното съвещание премиерът Бойко Борисов. „Фактите и количествата задържани наркотици са налице“, подчерта той. За телефонните измами Борисов обърна внимание, че вече не се работи само с „мулетата“, а по цялата престъпна схема. Той изтъкна добрата работа на службите по разбиването на групата за „ало“ измами, действала в България и Румъния. Главният прокурор Сотир Цацаров заяви, че освен арести и системни операции, трябва да се полагат и усилия за превенция срещу телефонните измами. По думите му това се налага заради размера на щетите от тези измами, както и че жертвите са най- уязвимите групи от обществото. Зам. главният прокурор Иван Гешев обяви, че в борбата с телефонните измами е предприет различен подход на работа, с който се цели обхващане на цялата престъпна структура от най-ниското до най-високото ниво. С безвъзмездната помощ на трите национални телевизии са изготвени два клипа за превенция на „ало“ измамите.  \r\nБиляна ИВАНОВА", "date": "2019.04.20", "title": "Над 8 млн. лева са вредите от телефонни измами през 2018 година (ОБЗОР)"}
{"url": "http://www.focus-news.net/news/2019/04/20/2648863/the-independent-zabranyavat-na-bebe-rodeno-vav-london-ot-dvama-roditeli-s-pravo-na-postoyanno-prebivavane-da-zhivee-vav-velikobritaniya.html", "text": "Бебе, родено в Обединеното кралство на двама родители, живеещи в Британия, е лишено от правото да живее в страната. Адвокатите по правата на човека наричат решението „срамно“ и „потенциално незаконно“, пише британският вестник  The Independent . \r\nД-р Чарлз Крил, американски гражданин и специален съветник на парламентарната избирателна комисия, се завръща във Великобритания от Флорида с годеницата си Катарина Викен и тяхната 15-седмична дъщеря Виола Пърл Викен-Крил, когато са спрени от гранични служители. \r\nТе са заявили, че детето му няма право да пребивава в страната. \r\nВместо това те са обяснили, че детето може да влезе във Великобритания, но само със шестмесечна туристическа виза, посочваща, че тя няма право да работи или да използва обществени услуги. \r\nД-р Крил, на 56 г., живее законно в Обединеното кралство от края на 90-те години и има право на пребиваване за неопределен срок. Неговата годеница - норвежка гражданка - е жител на Великобритания от повече от десетилетие. Те живеят заедно с бебето си в Южен Лондон. \r\nКрил описва инцидента на границата, като казва: „Чувствах се смазан и откровено уплашен. Това е последното нещо, което очаквах“. \r\n„Служителят по имиграцията беше агресивен. Той посочваше проблеми, но не защо нещата бяха проблеми. Те казваха, че само защото е родена в Обединеното кралство, това не означава, че тя има право да остане, но не обясняваха защо, просто, „действаха формално“. Ограничаването на обществените услуги ме тревожи, тъй като бебетата трябва да посещават редовно детска консултация. В известен смисъл това застрашава здравето на децата. \" \r\nД-р Крил каза, че докато той \"се радва\" да живее във Великобритания, обществената среда и настроенията са \"променени по отношение на имигрантите\", до точката, където годеницата му е започнала да се пита дали семейството трябва да остане във Великобритания. \r\n\"Ако аз, който съм достатъчно щастлив да съм работил за ВВС и съм работил в парламента, получавам такова ниво на агресия, то колко  страдат много други имигранти в тази страна?\" -добави той. \r\nАдвокатът по правата на човека Шоаиб Хан постави под съмнение легитимността на решението, като заяви, че това е \"не само срамно и неприемливо, но потенциално незаконно\". \r\n„Дете, родено от лице, което има право на пребиваване с неопределен срок, е британски гражданин по рождение. Ако, както изглежда, бащата е именно с такъв статут, когато детето се роди, това дете е британец ”, каза той. „Фактът, че пътува с американски паспорт, не засяга правата й като британски гражданин. Майката е гражданин на Европейското икономическо пространство, пребиваващ в Обединеното кралство, така че детето има право да пребивава във Великобритания на тази основа. \" \r\nТой добави, че случаят е \"един от стотиците подобни абсурдни и нечовешки решения, взимани от Министерството на вътрешните работи ежедневно\". \r\n„Макар и нехуманно и ужасно, начинът, по който бе третирано това тримесечно бебе, е от значение за курса за вътрешното министерство. Това не е случайно и не е грешка. Това е враждебната среда, създадена от Тереза Мей и нейните наследници я продължават ”, добави той.  Юлиян Марков", "date": "2019.04.20", "title": "The Independent: Забраняват на бебе, родено във Лондон от двама родители с право на постоянно пребиваване, да живее във Великобритания"}
{"url": "http://www.focus-news.net/news/2019/04/20/2648865/daily-express-vaznikva-nedovolstvo-sreshtu-namalyavaneto-na-tankovete-v-britanskata-armiya.html", "text": "Високопоставени служители са възмутени от плана на Обединеното кралство за намаляване на броя на танковете, което го прави по-малък от този на малки държави като Камбоджа, пише британският вестник  Daily Express \r\nБроят на танковете на британската армия трябва да бъде намален с  една трета, и се планира да се реконструират 148 от наличните 277 танка Challenger 2, които бяха в употреба между 1998 и 2002 г., поради ограничения на разходите. Анализ от Министерството на отбраната твърди, че британската армия ще спадне до номер 56 в световната таблица на броя на наличните танкове. Това би означавало, че броят на танковетее ще стане  по-малък от този на Бирма, Сърбия и Камбоджа. \r\nПонастоящем Великобритания с 227 танка се намира на 48-то място под нациите като Етиопия, която има 461, Румъния с 418 и Испания, което има 327. \r\nСледва британската армия, която е намалила 31 милиарда паунда от своя бюджет от 2010 г. насам, според източник от Министерството на отбраната. \r\nРусия е на върха на таблицата с 12,950 танка, следвани от САЩ с 6,333 \r\nПрез 1990 г. Обединеното кралство има близо 800 танка и е намаляло с три четвърти през последните 29 години. \r\nВисокопоставен източник съобщи, че ограничаването на подобренията на танковете може да навреди на плана за модернизация на армията, който трябва да бъде завършен през 2025 г. \r\nИзточникът продължи: „Нищо не може да постигне това, което танкът може да постигне на бойното поле \r\n„Няма по-бързо съобщение, което можеш да изпратиш на противника от 60 тона броня. \r\nКонсултантът по отбраната Никълъс Дръмонд заяви, че съкращаването на танковете ще бъде „тежка загуба на способности“. \r\nГоворител на Министерството на отбраната обаче заяви, че все още предстои да бъде постигнато споразумение за броя на танковете, които ще бъдат модернизирани.  Юлиян Марков", "date": "2019.04.20", "title": "Daily Express: Възниква недоволство срещу намаляването на танковете в британската армия"}
{"url": "http://www.focus-news.net/news/2019/04/20/2649153/24-vesti-makedoniya-v-sabota-glasuvaha-v-zatvorite-kakto-i-bolni-i-trudno-podvizhni-grazhdani.html", "text": "Всички избирателни секции в 13 места за лишаване от свобода бяха отворени навреме. Затворниците и задържаните в Идризово и Шуто Оризари проявиха висока активност още в ранните часове, информира македонският телевизионен канал  “24 Вести“ . \r\nПредседателят на Комисията на избирателната секция 2536 в затвора, Соня Стояновска, каза, че до 11 часа в Идризово са гласували 32 на сто от общия брой на 817 регистрирани затворници, а в сравнение с други години избирателната активност е подобна. В затвора във Велес до 11 часа избирателната активност е била 90%. Там са настанени 41 затворници. \r\nВ избирателната секция 2969 в затвора в Шуто Оризари са регистрирани 204 души. Към 10 часа са гласували 57.  \r\nОбщо 1640 затворници и задържани лица са регистрирани във всички затвори с право на глас. 12 души гласуваха в домашен арест.  Юлиян Марков", "date": "2019.04.20", "title": "„24 вести“ (Македония): В събота гласуваха в затворите, както и болни и трудно-подвижни граждани"}
{"url": "http://www.focus-news.net/news/2019/04/20/2648864/api-vazstanoveno-e-dvizhenieto-po-am-trakiya-pri-km-359-v-posoka-burgas.html", "text": "Възстановено е движението по АМ ,,Тракия\" при км 359 в посока Бургас, информират от  пресцентъра на АПИ . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20", "date": "2019.04.20", "title": "АПИ: Възстановено е движението по АМ ,,Тракия\" при км 359 в посока Бургас"}
{"url": "http://www.focus-news.net/news/2019/04/20/2648868/parlamentat-prie-pravila-za-pensiite-s-koito-nyama-da-ima-oshteteni-pensioneri-obzor.html", "text": "Парламентът единодушно прие правила за пенсиите, с които няма да има ощетени пенсионери. С промените в Кодекса за социалното осигуряване се дава възможност на бъдещите пенсионери да посочват дали да включат в пенсията си дохода от трите най-благоприятни години преди 1997 г.   \r\nОт 1 януари 2019 г. влязоха в сила нови правила, според които в осигурителния доход, от който се изчисляват пенсиите, не се включва осигурителният доход за период от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход от 1 януари 1997 г. до 31 декември 1999 г., което беше възможно до края на 2018 г. Все още обаче при много хора, които се пенсионират в момента, преобладаващият осигурителен стаж и съответния осигурителен доход са придобити преди 2000 г. Част от тях в този период са получавали високи заплати, върху които реално са били осигурявани, а след това поради различни причини, включително и за да могат да натрупат необходимия осигурителен стаж за пенсиониране, са приемали по-нископлатена работа. Така прилагането на новите разпоредби за изчисляването на пенсиите след 31 декември 2018 г. е по-неблагоприятно за тях. С новите промени се дават възможност на новите пенсионери да избират размера на пенсията им да бъде определен с индивидуален коефициент, изчислен по „старата“ методика, приложима за пенсиите, отпуснати с начална дата преди 1 януари 2019 г., което цели са гарантира справедливост при упражняване на техните осигурителни права. Тези, които вече са подали документи, ще имат 6-месечен срок да поискат преизчисляване на вече определената им пенсия. До 1 януари 2023 г. гражданите ще могат да избират по коя методика да се пенсионират. \r\nЦветилена СИМЕОНОВА", "date": "2019.04.20", "title": "Парламентът прие правила за пенсиите, с които няма да има ощетени пенсионери (ОБЗОР)"}
{"url": "http://www.focus-news.net/news/2019/04/20/2648857/afp-frenskiyat-prezident-shte-otgovori-na-protestirashtite-sledvashtata-sedmitsa.html", "text": "Френският президент Емануел Макрон ще очертае план за реформа, изготвен в отговор на националните протести следващата седмица, след като обръщението му  беше отложено заради пожара в Нотр-Дам, предава  AFP . \r\nЕманюел Макрон ще проведе пресконференция в четвъртък от 18:00 часа местно време(19:00 часа българско време), за да съобщи за мерките, които смята да предприеме. \r\nТой бе планирал да направи това в понеделник, но отмени планираното си изявление, след като избухна пожарът в катедралата Нотр-Дам, който причини значителни щети на една от най-големите забележителности на Париж. \r\nФорматът на представянето ще е необичаен за президента, като той ще направи обръщение по време на пресконференция, след което ще отговаря на журналистически въпроси. Макрон досега никога не е организирал пресконференция във Франция.  Юлиян Марков", "date": "2019.04.20", "title": "AFP: Френският президент ще отговори на протестиращите следващата седмица"}
{"url": "http://www.focus-news.net/news/2019/04/20/2648859/tass-zhaltite-zhiletki-izlizat-s-nov-ultimatum-na-protest-v-parizh.html", "text": "\"Жълтите жилетки\" подготвят нов протест и призовават своите поддръжници от регионите да подкрепят демонстрацията в Париж. Съботната демонстрация ще бъде 23-та поредна в историята на движението, създадена спонтанно във Франция в средата на ноември 2018 година, предава  TACC . \r\nСпоред френския вътрешен министър Кристоф Кастанер, тази събота около 60 хиляди полицаи и жандармеристи ще пазят реда по улиците на френските градове. \"Нашата цел е да гарантираме безопасността на французите и да гарантираме свободата на демонстрациите\", каза министърът на пресконференция в петък. Кастанер не изключи присъствието на провокатори в редиците на мирни протестиращи, които \"ще се опитат да организират бунтове като тези, които се състояха на 16 март\". Тогава, в хода на протестните акции на „жълтите жилетки“, радикални млади хора чупиха прозорци по Шанз-Елизе, подпалиха кафенетата и нападнаха полицаи. \r\nКастанер каза, че полицията ще действа в съответствие с наскоро приетия „антихулигански закон“, който затяга наказанието за извършващите погроми, позволява да се претърсват всички подозрителни лица и да се задържат протестиращи за използване на маска за скриване на лицето. \"Заплахата за сигурността на предстоящия митинг е сериозна и изисква засилен режим на служителите на правоприлагащите органи\", каза министърът. \r\nВ социалните мрежи \"жълтите жилетки\" решиха да назоват новата протестна акция \"Ултиматум 2 - Национален апел - всички в Париж\". Лидерите на движението призоваха Париж да стане столица на \"жълтите жилетки\" в събота, докато последния път Тулуза беше главният град на \"жилетките\". Представители на движението в регионите, по-специално в Нормандия, вече отговориха на този апел. Организаторите на акцията държат в тайна мястото на главния митинг в Париж. \r\nТАСС припомня, че районът около Нотр Дам, Шанз-Елизе и Елисейския дворец са забранени за демонстрации и ще бъдат усилено охранявани.  Юлиян Марков", "date": "2019.04.20", "title": "ТАСС: „Жълтите жилетки“ излизат с нов ултиматум на протест в Париж"}
{"url": "http://www.focus-news.net/news/2019/04/20/2648866/evening-standard-britanski-deputati-shte-razsledvat-razdutite-razhodi-za-brekzit.html", "text": "Милиарди британски лири , хвърлени за подготовката на Великобритания за Брекзит, включително напускане без сделка, ще бъдат разследвани от влиятелна група депутати, пише лондонският вестник  Evening Standard . \r\nКомисията за публичните финанси на  Камарата на Общините трябва да проучи дали парите са похарчени, като са използвани прекомерно много ресурси, за да бъде подготвена Великобритания да напусне Европейския съюз без сделка. \r\nМного депутати са възмутени, че повече от 4 милиарда британски лири са били пренасочени към подготовката за Брекзит, и смятат, че те биха могли да бъдат по-добре изразходвани за обществени услуги като училища, болници и борба с престъпността. \r\nКомисията ще разгледа също как други ключови правителствени проекти са били забавени или намалени, защото правителството е било принудено да се съсредоточи предимно върху Брекзит. \r\nРазходите за наемане на хиляди служители, които да подготвят Обединеното кралство за напускане, също са част от проучването. \r\nПредседателят на комисията Мег Хилиър заяви пред изданието: „Истинската картина няма да бъде известна до около шест месеца след Брекзит вероятно и ще има безкрайни спорове за това какво е трябвало да бъде похарчено все пак . \r\n„Броят на персонала, назначен само за Брекзит, дори и за нещата, които Великобритания ще изпълни след и ако излезем, е количествено измерим. Но е по-трудно да се определят разходите за други несързани с Брекзит възможности, които са изпуснати или забавени. \" \r\nВ знак на решимостта на депутатите да извършат експертиза за въздействието и разходите за подготовка на Брекзит, тя добави: „Нуждаем се от данни от Националната одитна служба, тъй началници на отдели рисуват положителна картина на това защо и какво са похарчили. \"  Юлиян Марков", "date": "2019.04.20", "title": "Evening Standard: Британски депутати ще разследват раздутите разходи за Брекзит"}
{"url": "http://www.focus-news.net/news/2019/04/20/2648869/afp-samoubiliyat-se-bivsh-peruanski-prezident-e-ostavil-predsmartno-pismo.html", "text": "Самоубилият се бивш перуански президент е оставил предсмъртно писмо, чието съдържание е разкрито в деня на  погребението му, предава  AFP . \r\nВ писмото Алан Гарсия отрича обвиненията в корупция срещу него \r\n\"Виждал съм други да бъдат конвоирани с белезници и да водят мизерно съществуване, но Алан Гарсия няма да пострада от такава несправедливост или цирк\", пише 69-годишният бивш президент в писмо до шестте си деца. То беше прочетено на погребението от плачещата му дъщеря Лучиана. \r\nГарсия е президент на Перу от 1985 до 1990 година и от 2006 до 2011 година. Той заедно с друг бивш президент Педро Кучински са обвинени в корупция и осъдени. \r\n\"Оставям на децата си достойнството на моите решения, на моите колеги сигнал за гордост и тялото ми като знак за презрението ми към опонентите ми, защото вече изпълних мисията, която ми беше дадена\", пише Гарсия. \r\nТой обвини властите, че използват разследванията за корупция като средство за \"унижение, тормоз, а не за търсене на истината\", пише той: \"Други се продават, но не и аз\".  Юлиян Марков", "date": "2019.04.20", "title": "AFP: Самоубилият се бивш перуански президент е оставил предсмъртно писмо"}
{"url": "http://www.focus-news.net/news/2019/04/20/2648872/tsenata-na-toka-i-sdelkata-za-chez-otnovo-na-fokus-obzor.html", "text": "Цената на тока и сделката за ЧЕЗ предизвикаха дебат между Министерството на енергетиката и БСП. Цената на тока \r\nБСП определи като необосновани исканията на трите електроразпределителни компании за увеличаване на цената на тока. Депутатът от левицата Таско Ерменков заяви, че правителството на ГЕРБ и „Обединени патриоти“ са в основата на непрофесионалното управление на енергийната ни система. Той призова КЕВР да бъде един от стожерите на защита на интереса на обществото, а не само на тези, които произвеждат и продават електроенергия и да се съобрази с доходите на хората. Във връзка с това във вторник (23 април 2019 г.) от 11.00 ч. се организира граждански протест пред КЕВР срещу увеличението на цената на тока. Протестът е организиран от Съюза на пенсионерите 2004 г., Гражданско движение „Социална солидарност“ и Федерацията на потребителите. \r\nОт своя страна, министърът на енергетиката Теменужка Петкова определи като предизборен трик това, точно сега да се поставя сега въпросът с цената на тока. „Когато някой се опитва да прави внушения, че правителството е некомпетентно в областта на енергетиката, той трябва да си направи сметка какво би могъл да каже в своя защита“, подчерта тя. Енергийният министър заяви, че всяко едно от ЕРП-тата има право да има претенции, но в крайна сметка регулаторът е този, който ще счете какво е закономерно. Петкова посочи, че очакваното увеличение на цената на тока е в рамките на годишната инфлация и определи всичко друго като груба манипулация. Тя уточни, че енергийният сектор е стабилизиран и в него се правят инвестиции. Председателят на парламентарната енергийна комисия Валентин Николов коментира, че правенето на внушения за цената на тока преди КЕВР да е излязла с решение е огромен политически натиск. „БСП не предложиха комисар по тяхната квота в КЕВР – последния път, когато имаше промени във връзка със смяната на някои от членовете. Още тогава казахме, че ще има огромен натиск върху тази комисия, че ще бъде използвана политически и че чрез нея ще се опитват да вменяват вини на управляващите. И това се случва“, заяви Николов. Сделката за ЧЕЗ \r\nНародният представител от БСП Таско Ерменков посочи, че партията остава зад тезата, че държавата е тази, която трябва да притежава ЧЕЗ. „Няма как да прехвърляме отговорността от това, което ни се случва с управлението на ЧЕЗ, и да очакваме, че то ако отиде в други частни ръце, ще се подобри положението\", допълни той. Според него сега е сменен параванът за лице на сделката, а отзад всичко е същото.  \r\nОт своя страна, министърът на енергетиката Теменужка Петкова заяви, че сделката за ЧЕЗ е на чешката държава и България няма възможност за вмешателство в преговорите. Председателят на енергийната комисия Валентин Николов призова контролните органи да установят капиталите на \"Еврохолд\" и да проверят за евентуално участие на офшорни компании в сделката. По думите му Министерство на енергетиката е направило много по случая, като едно от нещата е фактът, че има възможност КЕВР да прецени купувача и евентуално да не одобри сделката. \r\nЦветилена СИМЕОНОВА", "date": "2019.04.20", "title": "Цената на тока и сделката за ЧЕЗ отново на фокус (ОБЗОР)"}
{"url": "http://www.focus-news.net/news/2019/04/20/2648871/pregled-na-osnovnite-temi-v-britanskiya-pechat-agentsiya-fokus.html", "text": "Споровете около доклада на Робърт Мюлер, частен случай с недопускане на бебе, родено във Великобритания от родители с право на постоянно пребиваване в Обединеното кралство на връщане от САЩ, който показва тенденциите в британската имиграционна политика, решението за намаляването на броя на танковете във Великобритания и проверка на разходите, свързани с Брекзит са сред основните теми в британския печат. \r\n*** Председателят на юридическата комисия в Камарата на представителите (Конгреса), Джери Надлър, издаде в петък призовка за пълния, нередактиран доклад на специалния прокурор Робърт Мюлер относно руската намеса в изборите в САЩ през 2016 г. и кампанията на Тръмп, пише британският вестник  The Guardian . \r\nВ призовката се иска не само „пълен и нереализиран” доклад, но и всички документи, посочени в него, включително доказателствата на големите съдебни журита. Надлър заяви, че информацията е необходима \"за вземане на информирани решения\" за това какво се случва по-нататък. \r\nКомисията на  Надлър, който има правомощието да започне процедура за импийчмънт, гласува в началото на април, за да разреши призовка за доклада, след като главният прокурор Уилям Бар очерта категориите, които възнамерява да заличи. \r\nОбобщението от 448 страници на почти двегодишното разследване на Мюлер приключи, без да се произнесе по въпроса дали президентът незаконно е възпрепятствал правосъдието. Но докладът описва почти дузина случаи, в които Тръмп се опитва да спре разследването, да стесни обхвата му или да повлияе на свидетелите, участващи в разследването. Мюлер цитира законови ограничения, които пречат на правосъдното министерство да обвинява действащ президент във възпрепятстване на правосъдието, и предложи последната дума по този въпрос да бъде на Конгреса. \r\nТръмп, който напусна Вашингтон за дълъг уикенд в своя голф клуб \"Мар-а-Лаго\" във Флорида след публикуването на доклада, написа в петък в социалната мрежа „Туитър“, че части от доклада на „Лудия Мюлер“ са „пълни глупости“. \r\nПризовката дойде, след като демократите обещаха да продължат разследването на Доналд Тръмп ден след като докладът беше публикуван, разкривайки нови подробности за усилията на президента да осуети федералното разследване, за което смята, че заплашва неговото президентство. \r\nМалко след като редактираната версия на изчерпателния доклад беше публикувана в четвъртък, Надлър заяви, че открива „обезпокоителни доказателства, че президентът Тръмп е възпрепятствал правосъдието“ и „сега отговорността на Конгреса е да държи президента отговорен за неговите действия“ . \r\nОбширното искане на Надлър задължава Бар да предаде “всички документи и разследващи материали, получени  и създадени” от офиса на Мюлер. Той поставя на Бар краен срок до 1 май, ден преди Бар да свидетелства пред комисията на Надлър в Конгреса. \r\nТова, което  Конгресът иска да получи, представлява цялата работа, създадена в продължение на 22 месеца от 19 сътрудници на специалния прокурор и почти 40 други следователи, и може да достигне до повече от един милион страници. \r\nЕкипът на Мюлер е разпитал около 500 души, издал повече от 2800 призовки и получил още стотици съдебни заповеди за записи на електронни съобщения. \r\nБар може да реши да обжалва искането, което би означавало, че комисията на Надлър трябва да се обърне към съда, за да поиска изпълнението на призовка. Възможно е спорът евентуално да стигне до върховния съд на САЩ. \r\nВ изявление в петък Надлър заяви, че е готов да работи с правосъдното министерство, за да \"постигне разумно приспособяване\", но подчерта, че няма да приеме ситуация, която \"оставя  Конгреса в тъмното\". \r\nВ писмо до колегите си, председателя на Конгреса Нанси Пелоси заяви: \"Конгресът няма да мълчи.\" \r\n*** Бебе, родено в Обединеното кралство на двама родители, живеещи в Британия, е лишено от правото да живее в страната. Адвокатите по правата на човека наричат решението „срамно“ и „потенциално незаконно“, пише британският вестник  The Independent . \r\nД-р Чарлз Крил, американски гражданин и специален съветник на парламентарната избирателна комисия, се завръща във Великобритания от Флорида с годеницата си Катарина Викен и тяхната 15-седмична дъщеря Виола Пърл Викен-Крил, когато са спрени от гранични служители. \r\nТе са заявили, че детето му няма право да пребивава в страната. \r\nВместо това те са обяснили, че детето може да влезе във Великобритания, но само със шестмесечна туристическа виза, посочваща, че тя няма право да работи или да използва обществени услуги. \r\nД-р Крил, на 56 г., живее законно в Обединеното кралство от края на 90-те години и има право на пребиваване за неопределен срок. Неговата годеница - норвежка гражданка - е жител на Великобритания от повече от десетилетие. Те живеят заедно с бебето си в Южен Лондон. \r\nКрил описва инцидента на границата, като казва: „Чувствах се смазан и откровено уплашен. Това е последното нещо, което очаквах“. \r\n„Служителят по имиграцията беше агресивен. Той посочваше проблеми, но не защо нещата бяха проблеми. Те казваха, че само защото е родена в Обединеното кралство, това не означава, че тя има право да остане, но не обясняваха защо, просто, „действаха формално“. Ограничаването на обществените услуги ме тревожи, тъй като бебетата трябва да посещават редовно детска консултация. В известен смисъл това застрашава здравето на децата. \" \r\nД-р Крил каза, че докато той \"се радва\" да живее във Великобритания, обществената среда и настроенията са \"променени по отношение на имигрантите\", до точката, където годеницата му е започнала да се пита дали семейството трябва да остане във Великобритания. \r\n\"Ако аз, който съм достатъчно щастлив да съм работил за ВВС и съм работил в парламента, получавам такова ниво на агресия, то колко  страдат много други имигранти в тази страна?\" -добави той. \r\nАдвокатът по правата на човека Шоаиб Хан постави под съмнение легитимността на решението, като заяви, че това е \"не само срамно и неприемливо, но потенциално незаконно\". \r\n„Дете, родено от лице, което има право на пребиваване с неопределен срок, е британски гражданин по рождение. Ако, както изглежда, бащата е именно с такъв статут, когато детето се роди, това дете е британец ”, каза той. „Фактът, че пътува с американски паспорт, не засяга правата й като британски гражданин. Майката е гражданин на Европейското икономическо пространство, пребиваващ в Обединеното кралство, така че детето има право да пребивава във Великобритания на тази основа. \" \r\nТой добави, че случаят е \"един от стотиците подобни абсурдни и нечовешки решения, взимани от Министерството на вътрешните работи ежедневно\". \r\n„Макар и нехуманно и ужасно, начинът, по който бе третирано това тримесечно бебе, е от значение за курса за вътрешното министерство. Това не е случайно и не е грешка. Това е враждебната среда, създадена от Тереза Мей и нейните наследници я продължават ”, добави той. \r\n*** Високопоставени служители са възмутени от плана на Обединеното кралство за намаляване на броя на танковете, което го прави по-малък от този на малки държави като Камбоджа, пише британският вестник  Daily Express \r\nБроят на танковете на британската армия трябва да бъде намален с  една трета, и се планира да се реконструират 148 от наличните 277 танка Challenger 2, които бяха в употреба между 1998 и 2002 г., поради ограничения на разходите. Анализ от Министерството на отбраната твърди, че британската армия ще спадне до номер 56 в световната таблица на броя на наличните танкове. Това би означавало, че броят на танковетее ще стане  по-малък от този на Бирма, Сърбия и Камбоджа. \r\nПонастоящем Великобритания с 227 танка се намира на 48-то място под нациите като Етиопия, която има 461, Румъния с 418 и Испания, което има 327. \r\nСледва британската армия, която е намалила 31 милиарда паунда от своя бюджет от 2010 г. насам, според източник от Министерството на отбраната. \r\nРусия е на върха на таблицата с 12,950 танка, следвани от САЩ с 6,333 \r\nПрез 1990 г. Обединеното кралство има близо 800 танка и е намаляло с три четвърти през последните 29 години. \r\nВисокопоставен източник съобщи, че ограничаването на подобренията на танковете може да навреди на плана за модернизация на армията, който трябва да бъде завършен през 2025 г. \r\nИзточникът продължи: „Нищо не може да постигне това, което танкът може да постигне на бойното поле \r\n„Няма по-бързо съобщение, което можеш да изпратиш на противника от 60 тона броня. \r\nКонсултантът по отбраната Никълъс Дръмонд заяви, че съкращаването на танковете ще бъде „тежка загуба на способности“. \r\nГоворител на Министерството на отбраната обаче заяви, че все още предстои да бъде постигнато споразумение за броя на танковете, които ще бъдат модернизирани. \r\n*** Милиарди британски лири , хвърлени за подготовката на Великобритания за Брекзит, включително напускане без сделка, ще бъдат разследвани от влиятелна група депутати, пише лондонският вестник  Evening Standard . \r\nКомисията за публичните финанси на  Камарата на Общините трябва да проучи дали парите са похарчени, като са използвани прекомерно много ресурси, за да бъде подготвена Великобритания да напусне Европейския съюз без сделка. \r\nМного депутати са възмутени, че повече от 4 милиарда британски лири са били пренасочени към подготовката за Брекзит, и смятат, че те биха могли да бъдат по-добре изразходвани за обществени услуги като училища, болници и борба с престъпността. \r\nКомисията ще разгледа също как други ключови правителствени проекти са били забавени или намалени, защото правителството е било принудено да се съсредоточи предимно върху Брекзит. \r\nРазходите за наемане на хиляди служители, които да подготвят Обединеното кралство за напускане, също са част от проучването. \r\nПредседателят на комисията Мег Хилиър заяви пред изданието: „Истинската картина няма да бъде известна до около шест месеца след Брекзит вероятно и ще има безкрайни спорове за това какво е трябвало да бъде похарчено все пак . \r\n„Броят на персонала, назначен само за Брекзит, дори и за нещата, които Великобритания ще изпълни след и ако излезем, е количествено измерим. Но е по-трудно да се определят разходите за други несързани с Брекзит възможности, които са изпуснати или забавени. \" \r\nВ знак на решимостта на депутатите да извършат експертиза за въздействието и разходите за подготовка на Брекзит, тя добави: „Нуждаем се от данни от Националната одитна служба, тъй началници на отдели рисуват положителна картина на това защо и какво са похарчили. \"", "date": "2019.04.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/04/20/2648861/the-guardian-kongresat-na-sasht-iziska-neredaktiranata-versiya-na-doklada-na-robart-myuler.html", "text": "Председателят на юридическата комисия в Камарата на представителите (Конгреса), Джери Надлър, издаде в петък призовка за пълния, нередактиран доклад на специалния прокурор Робърт Мюлер относно руската намеса в изборите в САЩ през 2016 г. и кампанията на Тръмп, пише британският вестник  The Guardian . \r\nВ призовката се иска не само „пълен и нереализиран” доклад, но и всички документи, посочени в него, включително доказателствата на големите съдебни журита. Надлър заяви, че информацията е необходима \"за вземане на информирани решения\" за това какво се случва по-нататък. \r\nКомисията на  Надлър, който има правомощието да започне процедура за импийчмънт, гласува в началото на април, за да разреши призовка за доклада, след като главният прокурор Уилям Бар очерта категориите, които възнамерява да заличи. \r\nОбобщението от 448 страници на почти двегодишното разследване на Мюлер приключи, без да се произнесе по въпроса дали президентът незаконно е възпрепятствал правосъдието. Но докладът описва почти дузина случаи, в които Тръмп се опитва да спре разследването, да стесни обхвата му или да повлияе на свидетелите, участващи в разследването. Мюлер цитира законови ограничения, които пречат на правосъдното министерство да обвинява действащ президент във възпрепятстване на правосъдието, и предложи последната дума по този въпрос да бъде на Конгреса. \r\nТръмп, който напусна Вашингтон за дълъг уикенд в своя голф клуб \"Мар-а-Лаго\" във Флорида след публикуването на доклада, написа в петък в социалната мрежа „Туитър“, че части от доклада на „Лудия Мюлер“ са „пълни глупости“. \r\nПризовката дойде, след като демократите обещаха да продължат разследването на Доналд Тръмп ден след като докладът беше публикуван, разкривайки нови подробности за усилията на президента да осуети федералното разследване, за което смята, че заплашва неговото президентство. \r\nМалко след като редактираната версия на изчерпателния доклад беше публикувана в четвъртък, Надлър заяви, че открива „обезпокоителни доказателства, че президентът Тръмп е възпрепятствал правосъдието“ и „сега отговорността на Конгреса е да държи президента отговорен за неговите действия“ . \r\nОбширното искане на Надлър задължава Бар да предаде “всички документи и разследващи материали, получени  и създадени” от офиса на Мюлер. Той поставя на Бар краен срок до 1 май, ден преди Бар да свидетелства пред комисията на Надлър в Конгреса. \r\nТова, което  Конгресът иска да получи, представлява цялата работа, създадена в продължение на 22 месеца от 19 сътрудници на специалния прокурор и почти 40 други следователи, и може да достигне до повече от един милион страници. \r\nЕкипът на Мюлер е разпитал около 500 души, издал повече от 2800 призовки и получил още стотици съдебни заповеди за записи на електронни съобщения. \r\nБар може да реши да обжалва искането, което би означавало, че комисията на Надлър трябва да се обърне към съда, за да поиска изпълнението на призовка. Възможно е спорът евентуално да стигне до върховния съд на САЩ. \r\nВ изявление в петък Надлър заяви, че е готов да работи с правосъдното министерство, за да \"постигне разумно приспособяване\", но подчерта, че няма да приеме ситуация, която \"оставя  Конгреса в тъмното\". \r\nВ писмо до колегите си, председателя на Конгреса Нанси Пелоси заяви: \"Конгресът няма да мълчи.\"  Юлиян Марков", "date": "2019.04.20", "title": "The Guardian: Конгресът на САЩ изиска нередактираната версия на доклада на Робърт Мюлер"}
{"url": "http://www.focus-news.net/news/2019/04/20/2648873/telma-makedoniya-aleksandar-vuchich-zayavi-che-sarbiya-oshte-e-v-igrata.html", "text": "Александър Вучич заяви, че Сърбия още е в играта, цитира думите му македонският телевизионен канал  “Телма“ . \r\nСърбия все още е тук, ние все още се съревноваваме и се борим, заяви сръбският президент Александър Вучич на финалния митинг\"Бъдещето на Сърбия\", който се състоя пред сръбския  парламент. В речта си Вучич говори за добрата икономика и че въпреки силните играчи, Сърбия остава в играта, а що се отнася до ситуацията с Косово, той заяви, че е ангажиран с мира и че не иска война през 21 век, но каза, че преговорите вървят трудно с албанската страна и че Сърбия няма да седне на масата, докато не бъдат махнати стопроцентовите мита. Вучич заяви, че Сърбия няма да се поддаде на натиск. \r\n„И можете да заплашвате и да натискате. Сърбия заяви, че няма преговори. Махнете митата, ще разговаряме. Няма да направим допълнителни отстъпки, за да кажем, че Сърбия е победена и унижена. Нашият отговор е - има само едно нещо, което е по-лошо да загубиш от главата. Главата е скъпа, но едно нещо е по-скъпо. Нито пък забравяте за това на Запад, наши скъпи приятели или нито вие, албанци. И това е имиджът. Имиджът е най-скъпото нещо в света, никога не се опитвайте да замърсявате имиджа на Сърбия“, каза Вучич. \r\nТой посочи, че Сърбия ще остане неутрална във военно отношение, защото има властта да защитава своите небеса. За журналистите заяви, че те трябва да бъдат свободни и да ги оставят да вършат работата си. Премиерът Анна Бърнабич заяви, че Сърбия е решена да се присъедини към ЕС, но и да си сътрудничи с всички страни. \r\n„За нас няма значение каква религия има, нито е пол, националност, етническа принадлежност, сексуална ориентация или политическа подкрепа ... страна за всички граждани. Ето защо е върховенството на закона. Но нека не ни говорят за върховенството на закона  онези, които уволниха 840 съдии само за един ден, само защото са били политически неудобни. И те го направиха и днес имат смелостта да ни говорят за върховенството на закона“, каза Бърнабич. \r\nСпоред оценките около 150 000 поддръжници на политиката на Вучич бяха събрани на митинга, с лозунги за по-добро бъдеще и достойна Сърбия. Критиците на Вучич твърдят, че пропагандната дейност на Сръбската прогресивна партия е в основата на примитивното прославяне на личността и делото на Вучич. А целта на този митинг е да покаже кой има по-големи мускули в сравнение с опозиционните митинги \"1 от 5 милиона\", които протестират в продължение на месеци и стават все по-масови. За Вучич, опозицията, която търси свободни медии и честни избори, както и оставката на президента, те са \"банда фашистка\" и им каза, че \"Сърбия не е фонтана на желанията\". Обединената опозиция от Съюза за Сърбия обяви митинг на същото място и в същото време в събота.  Юлиян Марков", "date": "2019.04.20", "title": "„Телма“ (Македония): Александър Вучич заяви, че Сърбия още е в играта"}
{"url": "http://www.focus-news.net/news/2019/04/20/2648874/afp-egipet-glasuva-na-referendum-za-zatvarzhdavane-na-vlastta-na-prezidenta-sisi.html", "text": "Египтяните гласуват в събота на референдум, който има за цел да затвърди властта на президента Абдел Фатах ал-Сиси, настоящия президент на Египет, който дойде на власт с военен преврат след арабската пролет през 2011 година , предава  AFP . \r\nВъпреки протестите на защитниците на правата на човека, тридневният плебисцит се очаква да одобри радикални конституционни промени, които ще удължат мандата на Сиси поне до 2024 г. в най-голямата арабска държава. \r\nОсвен това, измененията ще позволят на Сиси, на 64 години, да се кандидатира за още шест години, като същевременно ще засили контрола си над съдебната система и ще даде на военните още по-голямо влияние в политическия живот. \r\nРеферендумът контрастира с тенденцията на мини-арабската пролет в региона, в която масовите продемократични протести през този месец свалиха президентите- ветерани в Алжир и Судан. \r\nСиси дойде на власт в бурните години след Арабската пролет през 2011 г., свалила дългогодишния управник Хосни Мубарак, който бе последван от ислямисткия президент Мохамед Морси. \r\nСиси свали Морси през 2013 г. и през следващата година спечели първия си мандат като президент. Той бе преизбран през март 2018 г. с повече от 97% от гласовете, след като беше практически единствен кандидат.  Юлиян Марков", "date": "2019.04.20", "title": "AFP: Египет гласува на референдум за затвърждаване на властта на президента Сиси"}
{"url": "http://www.focus-news.net/news/2019/04/20/2648876/diskusiya-na-tema-chiy-e-gotse-delchevi-se-provede-v-sofiya-obzor.html", "text": "Дискусия на тема „Чий е Гоце Делчев?! Още за оценките на Илинден 1903 г., 115 години по-късно” се проведе в София. Уводно слово в началото й произнесе президентът на Р България (2002-2012) Георги Първанов, който е и автор на предговора към документалния сборник „Илинденско-Преображенското въстание 1903 г. през погледа на европейските дипломати”. Директорът на Главно управление “Архиви” към Министерски съвет доц. д-р Боряна Бужашка, отбеляза още в самото начало на дискусията, че документите, включени в книгата, имат информационен, а не пропаганден характер. Тя подчерта, че отличителното на този сборник е предговора, който е написан от историка Георги Първанов. Първанов от своя страна подчерта в словото си, че в Скопие трябва да разберат, че не могат прекалено дълго да градят идентичност върху фалшива основа. Според него така, както македонците са проявили разбиране за гръцката история, така трябва да постъпят и по отношение на общото минало с България. Той изтъкна, че ако отстъпим историята, губим всичко. Георги Първанов подчерта, че когато е пишел думите си, е бил наясно, че може да бъде упрекнат и да бъде разтълкуван погрешно, поради навечерието на президентските избори в Северна Македония, но въпреки това е решил да даде гласност на този наболял въпрос, защото, според него, твърде дълго се е пазела тишина за това. По думите му българският дебат се е свел до това, кой е „за“ или „против“, членството на съседите ни в алианса. Първанов подчерта, че всички присъстващи на тази дискусия винаги са подкрепяли, членството на Македония в НАТО и ЕС.  \r\nИсторикът академик Георги Марков също изрази своето възмущение от неприемливото, според него, разбиране в Скопие, че Илинденското въстание е голямо и може да се раздели на Илинденско за Македония и Преображенско за България. А историкът и заместник-председател на Съвместната комисия по историческите и образователни въпроси с Република Северна Македония доц. д-р Наум Кайчев отбеляза, че при обсъждането на личността на Гоце Делчев, относно общата история, която трябва да се предложи на правителството за съвместно честване, колегите му от Северна Македония са се опитали да блокират самото обсъждане, като точка от дневния ред, а когато се е стигнало до обсъждане и са им дали исторически текст от българска страна, се е оказало, че македонските ни съседи не са в състояние да дискутират по него.  \r\nДипломат от кариерата и бивш посланик на България в Хърватия и Босна и Херцеговина Любчо Трохаров коментира, че българският проблем е, че от 1940 до 1970-та година, не се е знаело какво става в Югославия и какво става в Македония и най-важното, как се е наложил македонизмът в това време. Според него македонизмът е наложен от сърбите. \r\nНа дискусията историкът проф. Светлозар Елдъров от Института за балканистика при БАН, посочи, че македонизмът, като една национално политическа доктрина за изграждането на македонската държавност като нация, има изцяло противобългарски характер. А според доц. д-р Стоян Германов, научен секретар на Македонския научен институт, изложеното в увода на президента Първанов е правилно, но според него няма да доведе до добър край Съвместната комисия по историческите и образователни въпроси с Република Северна Македония, защото в Македония е израснало поколение с табуирано самосъзнание. Райна Дрангова, внучка на полк. Борис Дрангов, изтъкна, че проблемът с годините се влошава и преди време не са били толкова силно обтегнати отношенията между българи и македонци.  \r\nИрина ИВАНОВА", "date": "2019.04.20", "title": "Дискусия на тема „Чий е Гоце Делчев?!” се проведе в София (ОБЗОР)"}
{"url": "http://www.focus-news.net/news/2019/04/20/2648875/pregled-na-mezhdunarodnite-novini-do-6-chasa-agentsiya-fokus.html", "text": "Украинските кандидати за президент Петро Порошенко и Владимир Зеленски сложиха край на дебата на стадион „Олимпийски” сред скандирания за подкрепа и викове „Позор“, предава  TACС . \r\nПорошенко в заключителното си изявление заяви, че ще приеме резултатите от изборите за държавен глава на 21 април. \"Но на 22 април животът ще продължи и на 22-ри ние трябва да се обединим, за да защитим страната заедно. Най-важното е да не я загубим\", каза той. \r\nПорошенко също се фокусира върху необходимостта да си възвърне контрола над Крим и Донбас и да не се допусне властта на олигарсите. \r\nЗеленски, на свой ред, изброи основните принципи на своята избирателна програма: равенство на всички пред закона, премахване на имунитета на съдии и депутати, приемане на закон за импийчмънт на президента, увеличаване на заплатите на държавните служители, подобряване на инфраструктурата. „Нямам какво да кажа за пътищата, защото пътища няма“ - отбеляза Зеленски в заключението си. \r\nДебатът завърши с изпълнение на националния химн и скандиране  на името Зеленски, информира ТАСС. \r\n*** Дебатите на кандидатите за президент Петро Порошенко и Владимир Зеленски показаха, че измамата на украинците продължава, написа официалният представител на руското външно министерство Мария Захарова в социалната мрежа „Фейсбук“ , цитирана от  TACC . \r\n\"Видях дебатa в Киев\", каза тя. \"Измамата на украинците продължава. От друга страна, ако им харесва да живеят по този начин?\" \r\n„Да и за щастие жителите на Крим навреме разбраха всичко и избягаха от този цирк“ - добави Захарова. \r\nУтре в Украйна е ден за размисъл, а в неделя се провежда вторият тур от президентските избори, като в социологическите проучвания води убедително Владимир Зеленски . \r\n*** Кандидатът за президент на Украйна, Владимир Зеленски, по време на дебат със сегашния държавен глава Петро Порошенко изглеждаше по-честен, по-открит и като цяло този словесен дуел стана неговата победа, смята украинският политолог Руслан Бортник, цитиран от  РИА Новости . \r\n\"Общото впечатление от този дебат е добра традиция и красива гледка. Да, президентът се опита да влезе в клинч с Зеленски, дори отиде на сцената му, но клинчът не се превърна в нокаут, а дебатът не промени фундаментално позициите на двамата кандидати и няма да помогне на Порошенко да спечели изборите. Честен, по-емоционален и по-добър, Зеленски изглеждаше много по-добре, професионално от Порошенко на места, но ми се струва, че като цяло този дебат беше победата на Зеленски, заяви Бортник. \r\nСпоред него всеки от кандидатите е условно убедителен за аудиторията си. За Зеленски това се превърна в кръщене, а за Порошенко - студен душ, защото за първи път от пет години с него говорят с такъв тон и по такива теми. \r\n\"За съжаление и двамата кандидати са работили в негативната тематика, те са по-ангажирани да се обвиняват взаимно, без да разкриват плановете си за бъдещето\", добави експертът. \r\nВторият тур на президентските избори в Украйна ще се проведе на 21 април. В него ще участват настоящият държавен глава Порошенко и лидерът от първия тур Зеленски. Според първото проучване на общественото мнение, проведено от социологическата група \"Рейтинг\" преди втория тур на президентските избори в Украйна, Зеленски ще получи 61% от гласовете, докато рейтингът на Порошенко е 24%. Проучване на Киевския международен институт по социология, публикувано седмица по-късно, показва, че Зеленски има подкрепата на около 72,2% от украинците, които са направили своя избор, а Порошенко – на около 25%. \r\n*** В рамките на кампанията \"Бъдещето на Сърбия\" в Белград се провежда митинг, организиран от сегашната власт, водена от партията на Вучич, Сръбската прогресивна партия, информира македонският телевизионен канал  “24 Вести“ . \r\nСпоред оценките около 150 000 поддръжници на политиката на Вучич са се събрали на митинга от столицата и от Сърбия, с лозунги за по-добро бъдеще и достойна Сърбия. Първа говори министър-председателят Ана Бърнабич. Нейното послание беше, че Сърбия е решена да се присъедини към ЕС, но и да си сътрудничи с всички страни. \r\n\"Сърбия е една и единствена. Нека сложим точка на тези, които не споделят това. И на тези, които се събраха на това място миналата събота. Не сме чули никакъв план или визия. Чухме само вулгарни думи, обиди и призиви за разделение “, заяви Ана Бърнабич, премиер на Сърбия. \r\nРъководителят на сръбската дипломация и лидерът на Социалистическата партия Ивица Дачич заяви, че някои партии искат да вземат властта чрез улицата. \r\n„Това е послание за всички по света. Не мислете, че можете да изнудите Сърбия. Няма да се предадем, не признаваме Косово, ”каза Ивица Дачич, външен министър. \r\nПреди официалните речи имаше забавна програма. \r\nНа митинга присъстваха председателят на председателството на Босна и Херцеговина  Милорад Додик и унгарският външен министър Петер Сиярто. \r\n*** Митингът в подкрепа на сръбското правителство в Белград събра от 140 до 150 хиляди души. Това съобщи в петък за агенция Tanjug началникът на полицията в Белград Милан Станич, цитиран от  TACC . \r\nСпоред Станич митингът в столицата е протекъл спокойно и без инциденти. \r\nКакто съобщава кореспондентът на ТАСС,  митингът е започнал с извадки от речите на сръбския лидер при откриване на нови предприятия в страната и изпълнението на националния химн на Сърбия .  \r\nОколо 3 хиляди автобуса пристигнаха в Белград. Гражданите дойдоха в столицата от всички региони на Сърбия, за да подкрепят политиката на сегашното правителство. Участниците носят портрети на президента Александър Вучич и плакати с проправителствени лозунги. \r\nПо-рано Александър Вучич заяви, че този митинг ще бъде най-големият в страната през последните 50 години. Проправителствената кампания е в  отговор на протестите на опозицията, които продължават от декември миналата година. \r\n*** На хърватският кораб \"Ядран\", който бе ремонтиран през 1990 г. в Тиват и все още е на служба в черногорския флот, са откри повече от 50 кг кокаин, заяви черногорското министерство на отбраната, цитирано от македонския електронен портал  A1 On .  \r\n\"Въз основа на оперативни действия стана известно, че някои престъпни групи възнамеряват да използват кораба\" Ядран \" за извършване на престъпна дейност. В ранните часове на сутринта военната полиция инспектира и претърси кораба \"Ядран\", където са открити няколко десетки килограма вещества, за които се предполага, че са наркотични субстанции\", се казва в изявление на Министерството на отбраната. \r\n*** Тримата кандидати за президент Блерим Река, подкрепен от Алианса на албанците и БЕСА, кандидатът, подкрепен от ВМРО-ДПМНЕ Гордана Силяновска-Давкова и Стево Пендаровски, кандидат, подкрепян от СДСМ, се срещнаха по „ТВ 21“ в последния телевизионен дебат преди първия тур на президентските избори, пише македонското електронно издание  “Вечер“ . \r\nКандидатът Блерим Река заяви, че кампанията на Силяновска и Пендаровски е била честна според него, защото той цени своите съперници и няма възражения срещу техните кампании. Той обаче обвини Демократичния съюз за интеграция (ДСИ) и Демократичната партия на албанците (ДПА), че провеждат хибридна война срещу него и неговото семейство. \r\n„Мисля, че двамата имат много положителни неща. Оценявам ги. Както казах от първия ден, аз не смятам тази кампания за борба на живот и смърт, а за представяне на три концепции. Кампаниите на двамата съперници бяха много честни и нямам възражения. Имам забележки за мръсна война и хибридна война, която се води срещу мен  през последната седмица и с реч на омразата срещу мен и моето семейство от страна на двете албански партии ДСИ и ДПА,които започнаха организирана война срещу мен. Надявам се, че Организацията за сигурност и сътрудничество  в Европа (ОССЕ) отбеляза това, а  ние подадохме жалба, каза Река. \r\nСиляновска от своя страна заяви, че ще запомни тази кампания с билборда, поставен срещу нея. \r\n„Обещах и и се придържам към това да се въздържам от лични нападки . Ще помня тази кампания завинаги за нещо, билборд, който не е само синоним на мръсна, но и сталинистка кампания. Досега не съм виждала билборд, насочен срещу кандидат. Дори в първоначалния доклад на ОССЕ има информация  за нападки срещу мен. На нападки беше изложено и моето семейство директно от журналисти, които ни следяха, което противоречи на Европейската конвенция за правата на човека“, каза тя. \r\nПендаровски отговори, че не им прави чест на онези които водят мръсна кампания. Той каза, че уважава и двамата си опоненти като професори и интелектуалци. \r\n„Нямаше никакви мръсни постъпки от мен към тях, ние сме в последния ден на предизборната кампания. Това рицарско взаимоотношение ще остане между нас и по-късно и когато няма да се занимаваме с политика“, каза Пендаровски. \r\nНа въпроса как биха действали със законите, които настоящият президент Георги Иванов не е подписал, Сляняновска каза, че когато встъпи в длъжност, ще ги преразгледа. \r\n„Не възнамерявам да защитавам Иванов. Но не мога да посоча следното - отговорният парламент, когато президентът налага вето, той отговаря на забележка по  забележка и дава отговори, а не гласува незабавно. Ще преразгледам законите и ако са съобразени с конституцията, ще ги подпиша. Когато встъпя в длъжност искам да видя дали има някакви възражения. Тогава ще отговоря. Аз съм  правист“, каза Силяновска. \r\nЗа Пендаровски неподписването на законите, гласувани от мнозинството от две трети в парламента от Иванов, е скандално. \r\nТой попита какво ще остане от правовата държава, ако президентът не спазва законите и конституцията. Според него Иванов е използвал ветото и няма право да не подписва закон, ако за втори път бъде приет от парламента. \r\nРека отбеляза, че когато стане президент, той със сигурност няма да се поставя над мнозинството от две трети в парламента. \r\n„Не мога да налагам своето лично мнение като мнение на президента. Когато депутатите гласуват един закон, не можем лесно да го върнем. С такива компетенции не му прилича на един президент да блокира държавата. Председателят на събранието е извършил своята правна процедура, този член на Конституцията трябва да бъде прецизиран и не трябва да стигаме до ситуации на парализа на системата“, добави Река. \r\nТримата кандидати в дебата останаха на същото мнение, че Иванов няма право да подписва помилвания, без такава инициатива от Министерството на правосъдието. \r\n\"Без започване на процедура от Министерството на правосъдието, президентът не може нито да започне, нито да прекрати процедурата за помилване, и в това виждаме злоупотребата, когато 56 души са били помилвани, причинявайки голямо народно недоволство, каза Пендаровски, добавяйки, че не трябва да и да се помисля за подобни помилвания. \r\nСиляновска също смята, че Иванов не може да помилва. \r\n„Президентът може да помилва само в съответствие със закона. В момента това не е възможно, защото сме в предизборна кампания, а цялата процедура трябва да се извърши само чрез Министерството на правосъдието“, каза Силяновска. \r\nРека отбеляза, че е незаконно и неконституционно, президентът да помилва и че не знае, Министерството на правосъдието да е започнало такава процедура. Той добави, че следователно счита, че този въпрос не е необходимо да се коментира. \r\nТрябва да сложим край на своеволието на президента, който мисли, че държавата е негова, така че аз се боря за република, а не за култа към личността, който имахме преди 40 години, каза Река. \r\n*** Френският президент Емануел Макрон ще очертае план за реформа, изготвен в отговор на националните протести следващата седмица, след като обръщението му  беше отложено заради пожара в Нотр-Дам, предава  AFP . \r\nЕманюел Макрон ще проведе пресконференция в четвъртък от 18:00 часа местно време(19:00 часа българско време), за да съобщи за мерките, които смята да предприеме. \r\nТой бе планирал да направи това в понеделник, но отмени планираното си изявление, след като избухна пожарът в катедралата Нотр-Дам, който причини значителни щети на една от най-големите забележителности на Париж. \r\nФорматът на представянето ще е необичаен за президента, като той ще направи обръщение по време на пресконференция, след което ще отговаря на журналистически въпроси. Макрон досега никога не е организирал пресконференция във Франция. \r\n*** Естония трябва да продължи да координира действията си, за да не разделя единството на балтийските страни и да подхожда внимателно към диалога с Москва, каза литовският външен министър Линас Линкиавичус, като коментира срещата между руския президент Владимир Путин и естонския му колега Керсти Калюлайд, предава  РИА Новости .  \r\n\"Обикновено ние се координираме и действаме обединени. Винаги е по-ефективно, защото винаги ще има опити да ни разделят и да тестват единството на европейските или балтийските страни\", каза той. \r\nРъководителят на литовската дипломация добави, че преди пътуването на Калюлайд в Москва Талин не е предоставил подробна информация за срещата с руския лидер, но Линкиавичус изрази надежда, че Естония ще го направи по-късно. \r\nКалюлайд пристигна на работно посещение в Москва в четвъртък. Това е първото посещение на ръководителя на естонската държава в Русия за осем години. Калюлаид участва в откриването на възстановената историческа сграда на посолството на републиката и се срещна с руския лидер Владимир Путин. Калюлайд покани Путин на Световния конгрес на фино-угрийските народи, който ще се проведе през юни 2020 г. в естонския град Тарту. \r\n*** Самоубилият се бивш перуански президент е оставил предсмъртно писмо, чието съдържание е разкрито в деня на  погребението му, предава  AFP . \r\nВ писмото Алан Гарсия отрича обвиненията в корупция срещу него \r\n\"Виждал съм други да бъдат конвоирани с белезници и да водят мизерно съществуване, но Алан Гарсия няма да пострада от такава несправедливост или цирк\", пише 69-годишният бивш президент в писмо до шестте си деца. То беше прочетено на погребението от плачещата му дъщеря Лучиана. \r\nГарсия е президент на Перу от 1985 до 1990 година и от 2006 до 2011 година. Той заедно с друг бивш президент Педро Кучински са обвинени в корупция и осъдени. \r\n\"Оставям на децата си достойнството на моите решения, на моите колеги сигнал за гордост и тялото ми като знак за презрението ми към опонентите ми, защото вече изпълних мисията, която ми беше дадена\", пише Гарсия. \r\nТой обвини властите, че използват разследванията за корупция като средство за \"унижение, тормоз, а не за търсене на истината\", пише той: \"Други се продават, но не и аз\". \r\n*** Руското посолство в Съединените щати публикува в петък доклад от 120 страници, който дава примери за необосновани обвинения от страна на САЩ във връзка с предполагаемата намеса в президентските избори през 2016 г. и изброява действията на руските дипломати , предприети за да протестират срещу обвиненията на американската страна, предава  TACC . \r\n„Минаха почти три години, откакто първите измислени новини се появиха в американските медии на тема„ руска намеса ”и„ тайно споразумение ”, за да дискредитират президента Доналд Тръмп и след това да саботират дейността му на този пост, включително усилията за стабилизиране на руско-американските отношения, се казва в доклада. „Разследването [от специалния прокурор Робърт Мюлер] не показа реални доказателства в подкрепа на изявленията за кибернетичните атаки на Москва или опити за\" подкопаване на демокрацията \". През цялото това време Русия посочва измисления характер на тези намеци,\" заявяват от дипломатическата мисия. \r\nДокладът, изготвен от руските дипломати, изброява \"неоснователните обвинения срещу Русия от страна на американските медии\", които включват статии от авторитетни американски печатни и електронни медии. Той отразява и примери за нападки срещу руското посолство и пресата, както и на истерия, във връзка с \"хакерска намеса на Русия по света\". \r\nВ своя доклад посолството подготви списък с необосновани обвинения от американски политици и официални лица. Така дипломатическата мисия цитира позовавания на изявленията на американското Министерство на вътрешната сигурност, редица депутати и членове на американската администрация. Освен това той съдържа редица необосновани обвинения от американски експерти. \r\n*** Египтяните гласуват в събота на референдум, който има за цел да затвърди властта на президента Абдел Фатах ал-Сиси, настоящия президент на Египет, който дойде на власт с военен преврат след арабската пролет през 2011 година , предава  AFP . \r\nВъпреки протестите на защитниците на правата на човека, тридневният плебисцит се очаква да одобри радикални конституционни промени, които ще удължат мандата на Сиси поне до 2024 г. в най-голямата арабска държава. \r\nОсвен това, измененията ще позволят на Сиси, на 64 години, да се кандидатира за още шест години, като същевременно ще засили контрола си над съдебната система и ще даде на военните още по-голямо влияние в политическия живот. \r\nРеферендумът контрастира с тенденцията на мини-арабската пролет в региона, в която масовите продемократични протести през този месец свалиха президентите- ветерани в Алжир и Судан. \r\nСиси дойде на власт в бурните години след Арабската пролет през 2011 г., свалила дългогодишния управник Хосни Мубарак, който бе последван от ислямисткия президент Мохамед Морси. \r\nСиси свали Морси през 2013 г. и през следващата година спечели първия си мандат като президент. Той бе преизбран през март 2018 г. с повече от 97% от гласовете, след като беше практически единствен кандидат.", "date": "2019.04.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/04/20/2648878/glavna-direktsiya-granichna-politsiya-intenziven-e-trafikat-na-gkpp-dunav-most-ruse-na-izhod-za-tovarni-avtomobili.html", "text": "На българо-румънската граница на „ГКПП Дунав мост – Русе“, трафикът е интензивен на изход за товарни автомобили. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове към 06:00 часа.  На българо-сръбската граница, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2019.04.20", "title": "Главна дирекция „Гранична полиция“: Интензивен е трафикът на ГКПП „Дунав мост -Русе“ на изход за товарни автомобили"}
{"url": "http://www.focus-news.net/news/2019/04/20/2648877/aktualna-patna-obstanovka.html", "text": "Метеорологична обстановка:  На места ще превали слаб дъжд, в планините над 1300 м – слаб сняг. Ще духа до умерен, в източните райони и временно силен североизточен вятър и температурите ще се понижат. Минималните ще бъдат между 1° и 6°, максималните – между 10° и 15°, в крайните югозападни райони до 18°. Информация за състоянието на републиканските пътища, предоставена от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Бургас – Пловдив - 22.04.2019, обходен маршрут през гр. Пловдив по п.в. Север на км 126; \r\n- Раковски – София - 22.04.2019, обходен маршрут през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 20.04.2019 г.; \r\nАМ „Струма“:  \r\nОбласт Перник: \r\nДвижението от км 28+353 до км 35+252 посока София е ограничено в лявото платно посока София поради аварийно-възстановителни дейности. Движението се осъществява двупосочно в дясното платно в активната и изпреварващата лента. Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. \r\nОбласт Благоевград: \r\nДвижението в участъка Сандански – Струмяни в района на гр. Сандански на км 418+000 посока ГКПП „Кулата“ се осъществява в една лента за движение поради ремонт на съществуващи кантари в пътната настилката. Движението се осъществява в скоростната или активната лента съгласно създадената организация на движение. Водачите да се движат с повишено внимание и съобразена скорост. Срок до 20.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС. Поради обрушване на скатове и почистване на паднали скални маси на територията на Област Пловдив ще бъде ограничавано движението но всички МПС на интервали от около 2 часа в часовия диапазон от 8:00 ч до 18:00 ч. Водачите изчакват на място. Алтернативният маршрут е през прохода „Шипка“. Ограничението е в сила за периода 20 - 25.04.2019 г.; на 30.04.2019 г.; и в периодите 02 - 03.05.2019 г.; 07- 10.05.2019 г.; 13 - 17.05.2019 г.; 20 - 21.05.2019 г. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението по с. Белотинци – с. Краводер от км 73+542 до км 125+450 се осъществява в една лента, поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nДвижението по обходен път на гр. Монтана от км 102+660 до км 114+400 се осъществява в едната лента поради извършване на частични ремонтни дейности на асфалтовата настилка. Скоростта е ограничена на 50 км. Срок до 20.04.2019 г. \r\nОбласт София: \r\nДвижението по път I-1 Ботевград - София от км 175+600 /Люти дол/ до км 205+600 /м. Рибни вир/ се осъществява поетапно в една лента поради ремонтни дейности по пътната настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград: \r\nДвижението по път Русе – Цар Калоян – Разград от км 37+300 до км 42+327 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 20.04.2019 г. \r\nОбласт Шумен: \r\nДвижението по път I-2 между Каспичан и гр. ОПУ Варна от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 21.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание, поради извършване на ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г. \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nОбласт Ст.Загора: \r\nДвижението по път Стара Загора - Димитровград от км 239+525 до км 241+000 се осъществява двупосочно в една от лентите за движение поради извършване на ремонтни дейности на асфалтовата настилка.Регулира се от временна сигнализация .Срок до 20.04.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Драгомирово – разклон за с. Прибой от км 44 до км 60 в участъка се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток, частични ремонтни дейности на асфалтовата настилка като скоростта на движение е намалена до 40 км/ч.  Движението се регулира от пътни знаци. Срок до 09.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево при км 14+882 на надлеза при гр.Черноморец се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 25.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движението по път III-6224 Ново село – Слокощиница от км 35+000 до км 47+710 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 25.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-307: Движението по път III-307 Луковит – Угърчин от км 1+000 до км 26+000 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок до 25.04.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 25.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът II-63: Движението по път II-63 Перник – Брезник в участъка кв. Радина чешма – с. Мещица от 5 до 7 км се осъществява една лента поради машинно оформяне на земни окопи. Срок до 25.04.2019 г.;  \r\nПът III-605: Движението по път III-605 Радомир – Перник в участъка Батановци – Пали лула – Гигинци – Габров дол – Мурено от 21 до 23 км в участъка с. Гигинци – с.Габров дол се осъществява в една лента поради машинно оформяне на земни окопи. Участъка е сигнализиран с пътни знаци. Краен срок до 25.04.2019 г. \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента, поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; \r\nПът III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Долни Дъбник – Кнежа от км 69+000 до км 103+000 се осъществява в една лента поради ремонтни дейности на асфалтовата настилка. Срок до 22.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът IІ-23: Движение по път IІ-23 Кубрат – Завет – Исперих от км 74+792 до км 78+753 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 20.04.2019 г.; \r\nПът IІ-49: Движение по път IІ-49 Разград – Кубрат от км 37+663 до км 50+221 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 20.04.2019 г.; \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора -Чирпан от км 72+600 до км 80+715 се осъществява двупосочно в една от лентите за движение поради ремонтни дейности-профилиране на банкети. Срок до 23.04.2019 г. \r\nПът II-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища", "date": "2019.04.20", "title": "Актуална пътна обстановка"}
{"url": "http://www.focus-news.net/news/2019/04/20/2648855/vecher-makedoniya-kandidatite-za-prezident-na-makedoniya-se-sreshtnaha-v-televizionen-debat.html", "text": "Тримата кандидати за президент Блерим Река, подкрепен от Алианса на албанците и БЕСА, кандидатът, подкрепен от ВМРО-ДПМНЕ Гордана Силяновска-Давкова и Стево Пендаровски, кандидат, подкрепян от СДСМ, се срещнаха по „ТВ 21“ в последния телевизионен дебат преди първия тур на президентските избори, пише македонското електронно издание  “Вечер“ . \r\nКандидатът Блерим Река заяви, че кампанията на Силяновска и Пендаровски е била честна според него, защото той цени своите съперници и няма възражения срещу техните кампании. Той обаче обвини Демократичния съюз за интеграция (ДСИ) и Демократичната партия на албанците (ДПА), че провеждат хибридна война срещу него и неговото семейство. \r\n„Мисля, че двамата имат много положителни неща. Оценявам ги. Както казах от първия ден, аз не смятам тази кампания за борба на живот и смърт, а за представяне на три концепции. Кампаниите на двамата съперници бяха много честни и нямам възражения. Имам забележки за мръсна война и хибридна война, която се води срещу мен  през последната седмица и с реч на омразата срещу мен и моето семейство от страна на двете албански партии ДСИ и ДПА,които започнаха организирана война срещу мен. Надявам се, че Организацията за сигурност и сътрудничество  в Европа (ОССЕ) отбеляза това, а  ние подадохме жалба, каза Река. \r\nСиляновска от своя страна заяви, че ще запомни тази кампания с билборда, поставен срещу нея. \r\n„Обещах и и се придържам към това да се въздържам от лични нападки . Ще помня тази кампания завинаги за нещо, билборд, който не е само синоним на мръсна, но и сталинистка кампания. Досега не съм виждала билборд, насочен срещу кандидат. Дори в първоначалния доклад на ОССЕ има информация  за нападки срещу мен. На нападки беше изложено и моето семейство директно от журналисти, които ни следяха, което противоречи на Европейската конвенция за правата на човека“, каза тя. \r\nПендаровски отговори, че не им прави чест на онези които водят мръсна кампания. Той каза, че уважава и двамата си опоненти като професори и интелектуалци. \r\n„Нямаше никакви мръсни постъпки от мен към тях, ние сме в последния ден на предизборната кампания. Това рицарско взаимоотношение ще остане между нас и по-късно и когато няма да се занимаваме с политика“, каза Пендаровски. \r\nНа въпроса как биха действали със законите, които настоящият президент Георги Иванов не е подписал, Сляняновска каза, че когато встъпи в длъжност, ще ги преразгледа. \r\n„Не възнамерявам да защитавам Иванов. Но не мога да посоча следното - отговорният парламент, когато президентът налага вето, той отговаря на забележка по  забележка и дава отговори, а не гласува незабавно. Ще преразгледам законите и ако са съобразени с конституцията, ще ги подпиша. Когато встъпя в длъжност искам да видя дали има някакви възражения. Тогава ще отговоря. Аз съм  правист“, каза Силяновска. \r\nЗа Пендаровски неподписването на законите, гласувани от мнозинството от две трети в парламента от Иванов, е скандално. \r\nТой попита какво ще остане от правовата държава, ако президентът не спазва законите и конституцията. Според него Иванов е използвал ветото и няма право да не подписва закон, ако за втори път бъде приет от парламента. \r\nРека отбеляза, че когато стане президент, той със сигурност няма да се поставя над мнозинството от две трети в парламента. \r\n„Не мога да налагам своето лично мнение като мнение на президента. Когато депутатите гласуват един закон, не можем лесно да го върнем. С такива компетенции не му прилича на един президент да блокира държавата. Председателят на събранието е извършил своята правна процедура, този член на Конституцията трябва да бъде прецизиран и не трябва да стигаме до ситуации на парализа на системата“, добави Река. \r\nТримата кандидати в дебата останаха на същото мнение, че Иванов няма право да подписва помилвания, без такава инициатива от Министерството на правосъдието. \r\n\"Без започване на процедура от Министерството на правосъдието, президентът не може нито да започне, нито да прекрати процедурата за помилване, и в това виждаме злоупотребата, когато 56 души са били помилвани, причинявайки голямо народно недоволство, каза Пендаровски, добавяйки, че не трябва да и да се помисля за подобни помилвания. \r\nСиляновска също смята, че Иванов не може да помилва. \r\n„Президентът може да помилва само в съответствие със закона. В момента това не е възможно, защото сме в предизборна кампания, а цялата процедура трябва да се извърши само чрез Министерството на правосъдието“, каза Силяновска. \r\nРека отбеляза, че е незаконно и неконституционно, президентът да помилва и че не знае, Министерството на правосъдието да е започнало такава процедура. Той добави, че следователно счита, че този въпрос не е необходимо да се коментира. \r\nТрябва да сложим край на своеволието на президента, който мисли, че държавата е негова, така че аз се боря за република, а не за култа към личността, който имахме преди 40 години, каза Река.  Юлиян Марков", "date": "2019.04.20", "title": "„Вечер“ (Македония): Кандидатите за президент на Македония се срещнаха в телевизионен дебат"}
{"url": "http://www.focus-news.net/news/2019/04/20/2648880/predstoyashti-mezhdunarodni-sabitiya-za-20-april-agentsiya-fokus.html", "text": "Ден за размисъл преди шестите президентски избори в Македония. \r\n***  Ден за рамисъл преди втория тур на изборите за нов държавен глава на Украйна. \r\n***  Сръбската опозиция организира пореден митинг срещу управляващите в Белград. \r\n***  „Жълтите жилетки“ организират протест за 23-та поредна седмица. \r\n***  Гражданите на Египет гласуват на референдум за удължаване на мандата на президента Абдел Фатах Сиси. \r\n***  Папа Франциск ще отслужи бдение за Велика Събота. \r\n***", "date": "2019.04.20", "title": "Предстоящи международни събития за 20 април (Агенция „Фокус“)"}
{"url": "http://www.focus-news.net/news/2019/04/20/2648881/predstoyashti-sabitiya-v-stranata-za-20-april-agentsiya-fokus.html", "text": "*** \r\nОт 10.00 часа на централния стадион на Националната спортна академия „Васил Левски“ президентът Румен Радев ще открие спортен празник.  \r\n*** \r\nОт 09.00 часа в зала 3 на НДК ще се проведе десетото издание на Форум за бременност и детско здраве.  \r\n*** \r\nОт 09.00 часа в горублянския храм „Св. Вмчк Георги Победоносец“ Мелнишкият епископ Герасим ще оглави Архиерейска света Литургия. \r\n*** \r\nОт 09.00 часа в столичния храм „Св. Успение Богородично“ в кв. „Обеля“, ул. „Дмитрий Лихачов“ № 4 омбудсманът Мая Манолова ще присъства на празничната литургия по случай Лазаровден. След края на църковната служба пред храма националният обществен защитник ще дари пакети с храна на социално слаби и възрастни хора, събрани в акция „Купи и сподели“, част от Националната кампания „Великден за всеки – дари празник на баба и дядо“, която омбудсманът организира за четвърта поредна година. След 11.30 часа в столичния магазин „Кауфланд“ на ул. „Скопие“ № 1, в кв. „Банишора“, Манолова се включва отново в събирането на хранителни продукти за трапезата на възрастните, които няма да получат надбавка върху великденските си пенсии.   \r\n*** \r\nОт 10.00 часа ВМРО ще регистрира в ЦИК листата си с кандидати за евродепутати за предстоящите избори. \r\n*** \r\nОт 10.00 часа до 17.00 часа в Технологично училище „Електронни системи“ (ТУЕС) към Техническия университет-София ще се проведе второто издание на изложението на ученически проекти ТУЕС Фест. \r\n*** \r\nОт 10.00 часа в парка „Заимов“ Младежко обединение в БСП - Оборище организира инициатива под мотото „Културата не е бутиково бижу”. \r\n*** \r\nОт 11.00 часа на терасата на галерия „Сердика“ на Женския пазар ще се състои Второто издание на Sofia vinyl fest.  \r\n*** \r\nОт 11.00 часа в залата на кино „Люмиер Лидл“ ще се състои концерт-матине „Христос и Прометей“.  \r\n*** \r\nОт 12.00 часа в Южния парк (зад музея „Земята и хората“) „БСП за България“ ще представи кандидатите си за евродепутати на предстоящите Европейски избори. \r\n*** \r\nОт 12.00 часа в района на водоема до село Негован ще се проведе третата поредна историческа възстановка „Дравска епопея-06.III.1945”.  \r\n*** \r\nОт 12.30 часа в зала „Азарян“ в НДК ПП ГЕРБ ще направи обобщение на гражданския диалог „Европа в нашия дом“.  \r\n*** \r\nОт 13.00 часа до 17.30 часа на бул. „Витоша“ 35 ще се състои протест срещу жестокостта над животните заради идващите великденски празници.  \r\n*** \r\nОт 16.00 ч. в Градската градина (зад площадката на бившия мавзолей) ще се проведе възстановка по повод 143 години от Априлското въстание.  \r\n*** \r\nВ 16.00 часа в Астрономическата обсерватория на Софийския университет (в парк „Борисова градина“) ще се проведе традиционният Ден на отворените врати във Физическия факултет на Софийския университет. \r\n*** \r\nОт 17.30 часа в народно читалище „Д-р Петър Берон 1926 г.“ ще се проведе благотворителен концерт под надслов „Заедно за нашите деца“.  \r\n*** \r\nОт 18.00 часа в зала „България“ ще се състои четвъртото издадени на Националната инициатива „България пее“.  \r\n*** \r\nОт 18.00 часа в НДК ще се състои фестивал Sofia underground.  \r\n*** \r\nОт 19.00 часа в Централния военен клуб ще се състои концерт „Ангелски гласове – докосване до божественото“.  \r\n*** \r\nОт 19.00 часа в зала „Арена Армеец“ ще се проведе състезание по кикбокс.  \r\n*** \r\nОт 09.30 часа започва I част на Турнир по спортни танци „Изгряващи звезди” от 09.30 ч., пот 13.30 е II част – Предварителни кръгове. Официалната част на събитието ще започне в 18.00 ч. \r\n*** \r\nОт 10.00 часа в спортната зала „Асеновец“ ще започне турнир „Изгряващи звезди“. От 18.00 часа ще започне официалната част на събитието.  \r\n*** \r\nОт 10.00 ч. на площада в село Избеглии Народно читалище „Христо Ботев”, ще представи възстановка на обичая лазаруване, в който лазарки пеят песни за любов, плодородие, семейно благополучие и здраве.  \r\nДетски танцов състав „Избеглийче” ще представи богатството и красотата на българското хоро с танцов спектакъл.  \r\n***    \r\nВ 10.00 часа започва Държавно първенство по хандбал за младежи до 19 години.  \r\n***    \r\nПродължава Националният ученически празник „За хляба наш“. \r\n*** \r\nОт 09.30 часа на външното игрище в парк „Арена ОЗК“ ще започне пролетен женски футболен турнир.  \r\n*** \r\nОт 10.00 часа РИОСВ - Бургас и Образователен център „Британика“ ще почистят района около Укритие за наблюдение на птици в подържан резерват „Атанасовко езеро“ за Деня на Земята. \r\n*** \r\nОт 11.00 часа ще бъде официално открит зоопаркът в града. \r\n*** \r\nОт 11.30 часа на открита сцена „Охлюва“ ще започне пролетен концерт на пенсионерски клубове.  \r\n*** \r\nОт 11.30 часа в Етнографския музей на ул. „Славянска“ 69 ще се състои лекция „Морските фарове от нос Емине до Ахтопол“. \r\n*** \r\nОт 19.00 часа в Културния дом на нефтохимика ще се проведе Националната инициативата на Българския хоров съюз \"България пее\" 2019 г. \r\n*** \r\nОт 19.00 часа в изложбена зала на Националната художествена академия - Бургас в Магазия 1 ще се проведе Националната инициатива на Български хоров съюз \"България пее\". \r\n*** \r\nВ 10.00 часа в Катедралния храм „Св. Успения Богородично“ ще бъде отслужена заупокойна панихида за загиналите в Априлското въстание. След това ще започне велопоход и участници в него ще потеглят към Морската градина в посока бюст-паметника на Георги Бенковски за поднасяне на цветя и венци. Шествието ще продължи до края на Морската градина, преминавайки през „Станчова алея“, през Крайбрежната алея, до крайната точка – Морска гара. \r\n*** \r\nОт 10.00 часа в концертната зала на Младежкия дом ще се състои Официалната церемония по награждаване на лауреатите от Общинския конкурс \"Възкресение Христово\".  \r\n*** \r\nОт 10.00 часа в актовата зала в СУ „Гео Милев” ще се проведе Национален фестивал на клубовете по активно учителство в България. Той ще събере над 50 участници – учители от средните училища и детските градини от Варна, Велико Търново, Враца Лясковец и др.  \r\n*** \r\nОт 10.00 ч. пред паметника на Георги Бенковски в Морската градина по повод отбелязването на 143 години от Априлското въстание ще бъде отслужена заупокойна молитва и ще бъдат положени венци и цветя с военен ритуал. Организатор е Община Варна със съдействието на Военноморските сили и Варненската и Великопреславска митрополия.  \r\n*** \r\nОт 10.30 часа в залата на Македонски дом (ул. „Солун“ №2) ще бъде представена изложбата „България 1944 – 1989 г. Забранена истина”. Ще бъдат прожектирани филмите „Народен дом на терора“ и „България 1944 – 1989 г. Забранена истина”.  \r\n*** \r\nОт 12.00 часа в Синия салон на комплекс „Морско казино” ще се проведе Регионален форум на тема „Бизнес и инвестиции”, организиран от Предприемачи ГЕРБ и Фондация„Ханс Зайдел”. Форумът ще бъде открит от председателя на Предприемачи ГЕРБ Валя Чилова и кмета на града-домакин Иван Портних. Участие ще вземат и евродепутатите от ГЕРБ/ЕНП Ева Паунова, Емил Радев и Андрей Новаков.  \r\n*** \r\nОт 13.30 часа в първа наказателна зала на Варненски окръжен съд ще бъдат гледаните мерките на 5-мата задържани по обвинение за държане на високорискови наркотични вещества с цел разпространение, задържани при акция на 18 април. \r\n***  \r\nОт 10.00 часа в парк ''Дружба'' ще се проведат безплани тренировки на открито.  \r\n***  \r\nОт 11.00 часа на ВИП площадката за наблюдение на спектакъла \"Звук и светлина\" ще се състои пресконференция за предстоящото издание на Летен фестивал \"Сцена на вековете\" 2019.   \r\n*** \r\nОт 15.00 часа зам.-кметът на Община Видин Венци Пасков ще награди победителите в Ралиспринт „Вида 2019 г.“.  \r\n*** \r\nОт 10.00 часа пред хижа „Леденика“ ще се състои пролетен спортно-туристически празник.  \r\n*** \r\nОт 11.00 часа на фестивалната сцена на централния площад ще се състои концерт по повод празника Лазаретен. От 18.00 часа в градската концертна зала ще започне гала-концерт.  \r\n***  \r\nОт 10.30 часа в НЧ „Пробуда-1904“ в кв. Калтинец ще се проведе празник „Ой, Лазаре, Лазаре“ – пресъздаване на обичая Лазаруване.  \r\n*** \r\nОт 08.00 часа в центъра на селото ще бъде пресъздаден обичаят „Лазаровден“.  \r\n*** \r\nОт 10.00 часа в НЧ „Иван Вазов-1893“ ще се проведе IV Национален преглед на любителските народни хорове и групи за обработен фолклор „Ганчо Михов“.  \r\n*** \r\nОт 10.00 часа в центъра на селото ще се състои 36-и пролетни дни на културата. Ще бъде възпроизведен обичаят „Лазаруване“ от Детска вокална група „Палавите ноти“.  \r\n*** \r\nОт 10.00 часа в центъра на селото ще бъдат представени традиции и обичаи от детска фолклорна група.  \r\n*** \r\nОт 09.00 часа в гробищен храм „Св. Лазар“ Негово високопреосвещенство Неврокопски митрополит Серафим ще оглави Архиерейска света Литургия.  \r\n*** \r\nОт 09.00 часа в ж.к. „Рилци“ ще се състои възстановка на пролетни обичаи „Пъстър Лазар, шарена Цветница“.  \r\n*** \r\nОт 10.00 часа в Етнографската къща ще се състои възстановката „Пъстър Лазар“.  \r\n*** \r\nОт 10.00 часа в Младежкия център – Добрич ще се състои VI областен фестивал за руска песен, танц и поезия „Пустъ всегда будет солнце“.  \r\n*** \r\nОт 11.00 часа на пл. „Свобода“ ще се състои празничен концерт. \r\n*** \r\nОт 13.00 часа в Народно читалище „Мевляна – 2002 г.“. \r\n*** \r\nОт 16.00 часа в концертната зала „Добрич“ ще се състои кастинг „Добруджа търси таланти“.  \r\n*** \r\nОт 11.30 часа на площада пред храм „Свето успение Богородично\" ще бъде отбелязан Лазаровден.  \r\n*** \r\nОт 14.00 часа в пенсионерския клуб ще бъде представена четирилогията на Нидал Алгафари.  \r\n*** \r\nОт 17.00 часа в ХГ „Христо Градечлиев“ ще бъде представена четирологията на Нидал Алгафари.  \r\n*** \r\nОт 10.30 часа, в читалището в Клисура ще се проведат Дни на възрожденската и патриотична песен „Топчето пукна”. \r\n*** \r\nОт 10.00 часа в парк „Розариум“ ще започне записването на участниците в Детския колоездачен спортен празник. \r\n***   \r\nОт 10.30 часа в Духовния център, изграден към храм \"Св.ВМЧ Димитрий\" ще се проведе  15-ти Лазарски събор. \r\n*** \r\nОт 09.30 часа на стадион „Осогово“ ще се проведе творческо предизвикателство „ИКАР“.  \r\n*** \r\nОт 10.00 часа ще бъдат поднесени венци пред паметника на Момчил, паметника-костница на падналите в Балканските войни и паметника на Капитан Петко войвода. \r\n*** \r\nОт 19.00 часа в Общинския младежки дом ще се състои рок концерт.  \r\n*** \r\nОт 08.30 часа на площада в с. Люлин ще бъде пресъздаден обичаят „Лазаруване“.  \r\n*** \r\nОт 09.00 часа в кв. „Бела вода“ ще се състои обиколка на лазарска група в квартала за здраве.  \r\n*** \r\nОт 09.00 часа в с. Витановци ще се състои обхождане на селото по повод празника Лазаровден.  \r\n*** \r\nОт 10.00 часа в с. Дивотино ще се състои обиколка на лазарската група по повод Лазаровден.  \r\n*** \r\nОт 10.00 часа в Регионалния исторически музей ще се състои семейна събота „Лазарица“.  \r\n*** \r\nОт 11.00 часа в малък салон на Двореца на културата ще се състои концерт на ученици от класа по пиано с преподавател Виолина Милотинова от Обединената школа по изкуства към ОК Дворец на културата. \r\n*** \r\nОт 12.00 часа пред Двореца на културата ще се проведе Национален фолклорен конкурс-надиграване за любителски танцови състави „Приятели чрез танца“.   \r\n*** \r\nОт 12.00 часа от Минната дирекция до Двореца на културата ще се състои дефиле на традиционното фолклорно надиграване за младежки любителски групи „Приятели чрез танца“.  \r\n*** \r\nОт 13.00 часа в театрален салон „Георги Русев“ ще се проведе Кино в театъра.  \r\n*** \r\nОт 09.30 часа на градския стадион ще бъдат изиграни първите мачове от 22-рото издание на  „Данониада”. \r\n*** \r\nОт 16.00 часа пресклуба на БТА ще се състои пресконференция с Румен Христов - председател на СДС, Александър Йорданов - кандидат за евродепутат от листата на ГЕРБ - СДС,  д-р Марияна Лазарова - заместник-председател на СДС и Пепо Петков - председател на СДС - Плевен по повод  вътрешната политика и за предстоящите избори.   \r\n*** \r\nОт 11.00 часа официално ще бъде открит велосезонът в град Пловдив. Традиционно стартът ще бъде даден от ул. ”Стефка Николова“ (пресечка на бул. „Марица“ – юг). На пл. „Съединение“ още от 10,00 часа участниците ще могат да се регистрират и да получават своите номера. \r\n*** \r\nОт 10.00 часа в сградата на СУ „Иван Вазов” – Поморие ще се проведе ХXVI Национално Великденско математическо състезание. \r\n*** \r\nОт 11.00 часа в Образцово народно читалище „Будилник-1898″ ще се проведе Фестивал на руската култура. \r\n*** \r\nОт 10.00 часа пред Пантеона на възрожденците ще се състои велопоход между Русе и Гюргево, посветен на Априлската епопея.  \r\n*** \r\nОт 11.00 часа в АР „Средновековен град Червен“ ще бъде издигнато знамето на Червенската кула.  \r\n*** \r\nОт 10.00 часа до 13.00 часа в сградата на Регионалния исторически музей „Д-р Симеон Табаков“ ще се проведе музейно-образователна работилница „Писани яйца“.  \r\n*** \r\nВ 11.30 часа из централните улици на града ще се проведе дефиле на ретро автомобили. От 12.00 до 14.30 часа ще има изложение на площад „Хаджи Димитър“. \r\n*** \r\nОт 08.30 часа в храм „Св. Успение Богородично“ Архиерейският наместник на Смолянска духовна околия Негово Високопреподобие архимандрит Висарион  ще отслужи празника Лазарова събота.  \r\n*** \r\nОт 16.30 часа в залата на бул. „България“ №6 ще се проведе семинар по бойно изкуство „Карате Шотокан“. \r\n*** \r\nОт 09.00 часа от паркинга над болница „Тракия“ ще тръгне общоградски туристически поход.  \r\n*** \r\nОт 09.30 в храм „Св. Троица“ ще започне св. Божествена Златоустова литургия.  \r\n*** \r\nОт 10.00 часа в залата на Младежкия дом ще се проведе XIII-тия турнир по шахмат \"Тракийско конче\".  \r\n*** \r\nОт 10.30 часа в Станционна градина ще бъде открита Национална изложба на каракачански кучета.  \r\n*** \r\nОт 18.30 часа в ресторант „Тунджа“ ще се състои Юбилеен гала спектакъл „40 години спортни танци в град Ямбол“.", "date": "2019.04.20", "title": "Предстоящи събития в страната за 20 април (Агенция „Фокус“)"}
{"url": "http://www.focus-news.net/news/2019/04/20/2648883/nimh-na-mesta-shte-prevali-slab-dazhd-maksimalnite-temperaturi-shte-badat-mezhdu-10-i-15.html", "text": "Днес облачността над страната ще е разкъсана, често значителна.  На места ще превали слаб дъжд, в планините над 1300 м – слаб сняг. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Ще духа до умерен, в източните райони и временно силен североизточен вятър и температурите ще се понижат. Максималните ще бъдат между 10° и 15°, в крайните югозападни райони до 18°. Над Черноморието облачността ще е променлива, често значителна и на места, главно в южната част ще превали дъжд. Ще духа до умерен до силен североизточен вятър. Максималните температури ще са 10° - 12°. Температурата на морската вода е 11-12°. Вълнението на морето ще е 3-4 бала. Атмосферното налягане ще е по-високо от средното за месеца, през деня ще се задържи почти без промяна. Над планините облачността ще е променлива, с повече слънце в следобедните часове. На места ще превали дъжд, над 1300-1400 метра – сняг. Ще духа умерен, по високите и открити части и силен север-североизточен вятър. Максималната температура на 1200 метра ще е около 4°, на 2000 метра – около минус 3°.", "date": "2019.04.20", "title": "НИМХ: На места ще превали слаб дъжд, максималните температури ще бъдат между 10° и 15°"}
{"url": "http://www.focus-news.net/news/2019/04/20/2648884/prezidentat-rumen-radev-shte-otkrie-sporten-praznik-s-uchastieto-na-detsa-i-roditelite-im.html", "text": "От 10.00 часа президентът Румен Радев ще открие спортен празник, който ще се състои на централния стадион на Националната спортна академия „Васил Левски“. Това съобщиха от  прессекретариата на държавния глава . Очаква се 350 деца и техните родители да се включат заедно в отборни игри в различни дисциплини. Преподаватели и студенти от НСА ще участват в организацията на празника. Целта на събитието е да насърчи родителите да прекарват повече време заедно с децата си и да възпитат интерес към спорта.", "date": "2019.04.20", "title": "Президентът Румен Радев ще открие спортен празник с участието на деца и родителите им"}
{"url": "http://www.focus-news.net/news/2019/04/20/2648887/sofiya-mashtabna-vazstanovka-na-dravskata-epopeya-shte-se-provede-s-podkrepata-na-ministerstvoto-na-otbranata-kray-selo-negovan.html", "text": "Мащабна възстановка на Дравската епопея (отбранителната операция на Българската армия в края на Втората световна война), ще се проведе в района на село Негован, Район Нови Искър, Столична община, съобщиха от  Министерството на отбраната . Тя е организирана от клуба за военноисторически реконструкции „Братя по оръжие“ със съдействието на Министерството на отбраната. Освен членове на клуба, в нея ще участват военнослужещи от Националната гвардейска част и от състава на Военновъздушната учебна база в Долна Митрополия. Дравската отбранителна операция (проведена през март 1945 г.) оказва важно значение за крайния ход на Втората световна война и утвърждава бойния авторитет на Българската армия. За да наблюдават възстановката край с. Негован са поканени ученици, представители на военнопатриотичните съюзи, ветерани и всички, които проявяват интерес към военната ни история.", "date": "2019.04.20", "title": "София: Мащабна възстановка на Дравската епопея ще се проведе с подкрепата на Министерството на отбраната край село Негован"}
{"url": "http://www.focus-news.net/news/2019/04/20/2648882/burgas-lek-avtomobil-se-e-samozapalil-pri-paten-intsident-po-am-trakiya-nyama-postradali.html", "text": "В 21.05 часа на АМ „Тракия“ в района на изхода за Бургас, вероятно поради движение с несъобразена с пътните условия скорост, мокро пътно платно, самостоятелно катастрофира лек автомобил с ямболска регистрация, управляван от 46-годишен мъж. Това каза за  Радио „Фокус“-Бургас  Цветелина Рандева, говорител на ОДМВР-Бургас. При инцидента автомобилът излязъл от пътното платно и се самозапалил. Мъжът е в стабилно състояние и е откаран в УМБАЛ-Бургас. Огънят е овладян от екип на бургаската противопожарна служба. Поради инцидента се е наложило частично затруднение при придвижването на автомобилите, пътуващи в посока Бургас, но към момента трафикът е нормализиран. \r\nДеница ДИМИТРОВА", "date": "2019.04.20", "title": "Бургас: Лек автомобил се е самозапалил при пътен инцидент по АМ „Тракия“, няма пострадали"}
{"url": "http://www.focus-news.net/news/2019/04/20/2648888/ria-novostiprokuraturata-v-sasht-poiska-18-mesetsa-zatvor-za-ruskata-grazhdanka-mariya-butina.html", "text": "Прокуратурата на САЩ поиска 18 месеца затвор за руската гражданка Мария Бутина, според съдебни документи, цитирани от  РИА Новости \r\n\"Държавният прокурор с уважение препоръчва осъждането на Мария Бутина на 18 месеца лишаване от свобода и изразява надежда, че съдът ще изпълни поисканите съдебни препоръки,\" се казва в документите. \r\nМария Бутина беше задържана през 2018 г. Тя се призна за виновна в заговор за нелегална работа на руското правителство. Тя направи сделка със следователите  и се отказа от провеждане на съдебен процес. Ако тя не се е била признала за виновна, е могло да бъде осъдена на дълги години лишаване от свобода. \r\nЗащитата и прокуратурата по-рано предложиха да депортират Бутина в деня на осъждането, 26 април. Тя самата се е съгласила с това. \r\nПо-рано присъдата беше отложена, защото прокуратурата искаше да изчерпи възможностите за сътрудничество с руската гражданка. Според съобщения в медиите, Бутина е  била разпитвана от служители на специалния прокурор Робърт Мюлер, но според запознати не е заемала важно място в разследването му. \r\nПо-късно Мюлер потвърди обвинения срещу Русия за намеса в американските избори през 2016 г., но не намери доказателства за предполагаемото споразумение между централата на Доналд Тръмп и Русия. Наказателното дело срещу Бутина няма официална връзка с разследването на Мюлер. Москва отрича \"вмешателството\", което й се приписва, припомня РИА Новости.  Юлиян Марков", "date": "2019.04.20", "title": "РИА Новости:Прокуратурата в САЩ поиска 18 месеца затвор за руската гражданка Мария Бутина"}
{"url": "http://www.focus-news.net/news/2019/04/20/2648890/denyat-20-april-v-balgarskata-istoriya.html", "text": "На този ден през 1876 г. в Копривщица избухва Априлското въстание. На 20 април 1944 г. в хода на Втората световна война англо-американски самолети бомбардират София. На тази дата през 1846 г. в Лайпциг Иван Богоров издава първия брой на първия български вестник “Български орел. Известник граждански, търговски и книжовен.”  \r\nНа тази дата са родени: композиторът Тончо Русев, политикът и журналист Стефан Манов, Кирил Ботев – брат на Христо Ботев, командир на Първи конен полк и на Трета пехотна Балканска дивизия, зам.-министър на отбраната. \r\nНа тази дата умират: алпинистът Христо Проданов, езиковедът Николай Ковачев, театралният и кинорежисьор Стефан Сърчаджиев. \r\n2002 г. \r\nОт 20 до 25 април премиерът Симеон Сакскобургготски е на официално посещение във Вашингтон, САЩ, по време на което се среща с президента Джордж У. Буш. Срещата се провежда на 23 април 2002 г.. На нея участват и държавният секретар на САЩ Колин Пауъл и съветничката по въпросите на националната сигурност на Буш Кондълиза Райз и Дан Фрийд.- старши директор за Евразия в Съвета за национална сигурност. Симеон Сакскобурготски се среща и с изпълнителния директор на Международния валутен фонд Хорст Кьолер, както и със сенатори от Комисията по външните отношения и с конгресмени. \r\n1990 г. \r\nРегистриран е учреденият на 13 януари Български демократически форум (БДФ). Форумът води началото си от създадения през 1930 г. Съюз на българските национални легиони. От 1991 г. БДФ е член на коалиция СДС. Печатния му орган е в. “Прелом”. Почетен председател на БДФ е Иван Дочев. Съпредседатели от 12 октомври 1997 г. са Дянко Марков (до 19 септември 1998 г.) и Муравей Радев (на снимката). На 19 септември 1998 г. на мястото на Дянко Марков за нов съпредседател на партията е избран Любомир Димитров. \r\n1982 г. \r\nЗавършва посещението на министъра на външните работи Петър Младенов в Полша. Дипломатически отношения между България и Полша са установени на 30 декември 1918 година. Временно тези отношения са прекъснати през Втората световна война. Възстановени са на 24 август 1945 г. На 27 януари 2005 г. президентът Георги Първанов участва в честванията по повод отбелязването на 60-годишнината от освобождаването на Аушвиц – Бирхенау. От 1995 г. се увеличава обемът на търговията между България и Полша, като за периода от 1995 г. до 2004 г. той нараства повече от три пъти. \r\n1981 г. \r\nВ Белград се открива българска търговско-промишлена изложба. \r\n1980 г. \r\nЗавършва посещението на министъра на външните работи Петър Младенов в Ирак. Дипломатическите отношения между България и Ирак са установени на 14 август 1958 г. През септември 1958 г. е открито посолство на България в Багдад. През 1969 г. Ирак открива свое посолство в София. След нападението на Ирак срещу Кувейт от 2 август 1990 г. България подкрепя резолюциите на СС на ООН, което довежда до известно изостряне на отношенията между двете страни, но посещението на вицепрезидента на Р България А. Семерджиев в Ирак през октомври 1990 г. довежда до смекчаването им. През януари 1991 г. в навечерието на операция “Пустинна буря” на многонационалните въоръжени сили срещу Ирак служителите на Българското посолство са евакуирани и посолството ни преустановява дейността си. На 23 април 1991 г. е възстановена дейността му и на 11 март 2003 г. служителите на посолството отново са евакуирани, предвид предстоящите военни действия срещу режима на Саддам.Хюсеин. В хода на войната сградите на посолството ни са частично ограбени и разрушени. България се включва в “Коалиция на желаещите” по време на войната. България участва в четвъртата фаза на операцията в Ирак като разполага на територията й свой батальон и отделни военнослужещи, чиято задача е да спомогнат за следвоенното възстановяване и стабилизиране на страната в рамките на полския военен контингент. \r\n1971 г. \r\nОт 20 до 25 април на Десетият конгрес на БКП се приема програма, която поставя като “непосредствена историческа задача” на партията “изграждането на развито социалистическо общество”. Програмата характеризира този етап като “исторически необходим закономерен етап в прехода от капитализма към комунизма”, който изразява най-пълно същността на социализма, разкрива “превъзходството” му над капитализма. През периода ще се осъществи “скок в производителните сили” на основата на използване постиженията на научно-техническата революция, собствеността постепенно ще се превърне в “единна общонародна”, социалистическата демокрация ще достигне “висша и всестранна изява”, а държавата на диктатурата на пролетариата ще прерасне в “общонародна”. Разбира се, набляга се върху това, че и през новия период БКП ще бъде “ръководна и направляваща сила”. Програмата обявява, че “грижата за човека е основна грижа на партията, смисъл и съдържание на цялата й политика”. В приетите от конгреса директиви за шести петгодишен план (1971-1975 г.) се акцентира върху използването на постиженията на науката и техниката за осигуряване на икономически растеж. Продължава линията на ускорена индустриализация с изпреварващо развитие на машиностроенето, енергетиката, металургията и химическата промишленост. Предвижда се реалните доходи на човек да нараснат с 25- 30 %, националният доход през 1975 г. да се увеличи с 47-50 % в сравнение с 1970 г.. На пленума на ЦК на БКП на 25 април Тодор Живков е преизбран за член на Политбюро и първи секретар на ЦК. \r\n 1961 г. \r\nПубликувана е декларация на българското правителство по повод “въоръжената агресия на САЩ срещу Република Куба”, в която то заявява готовност “да вземе заедно с други страни всички необходими мерки за оказване неотложна помощ на Република Куба, в случай че агресията срещу нея не бъде веднага прекратена”. \r\n1959 г. \r\nНа 20 и 21 април се провежда пленум на ЦК на БКП. На него се одобрява програмата “Основни положения за преустройство на образователната система, за по-тясно свързване на обучението и възпитанието на младежта с производителния труд”. Целта е да се създаде “нов тип средно училище с 12-годишен курс”, чиято главна задача да е подготовката на учащите се за участие в материалното производство и за следване във висшите училища. \r\n1944 г. \r\nВ хода на Втората световна война англо-американски самолети бомбардират София. \r\n1941 г. \r\nВтора Българска армия влиза в Беломорска Тракия и във Вардарска Македония. Въпреки че българската армия не участва пряко във войната на Германия и Италия против Югославия и Гърция, по предложение на Хитлер три български дивизии навлизат във Вардарска Македония и поемат администрирането там. Границите на областите, които може да заеме българската армия във Вардарска Макeдония и Беломорието са: в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. На 24 април 1941 г. в София е подписана спогодбата “Клодиус-Попов”, с която се уреждат задълженията на България към Германия. На 6 април Германия напада Югославия и Гърция и чрез обход на отбранителната линия “Метаксас” на 9 април достига Солун. На 17 април германските армии навлизат в Тесалия. На 20 април генералите Чолакоглу, Бакапулос и Демистихис, без съгласието на правителство, подписват капитулацията на гръцката армия. \r\n1876 г. \r\nВ Копривщица избухва Априлското въстание. Поради предателството на един от присъстващите депутати на Оборищенското събрание, местните турски власти научават за взетите решения и предприемат незабавни контрадействия. На 19 април една конна полицейска група от Пловдив, предвождана от Неджиб ага, пристига в Копривщица, за да арестува ръководителите на местния революционен комитет. За да предотврати тази акция, Т. Каблешков заедно със своите другари нападат конака, където се е установила турската полицейска част. При завързалата се престрелка част от турските заптиета са убити, а други, начело с Неджиб ага, успяват да се измъкнат и избягат. Веднага след извършеното нападение Т. Каблешков изпраща до Панагюрище, където се намират ръководителите на IV революционен окръг, и до други места бързо писмо, с което приканва всички българи към повсеместен бунт. Понеже е подписано символично с кръвта на едно от убитите заптиета, то придобива известност като “Кървавото писмо”. Веднага след получаването на писмото в Панагюрище Бенковски обявява въстанието. Създава се Военен съвет, или т.нар. Привременно правителство, което става главен орган на революционната власт в IV революционен окръг. На него се възлага както ръководството на военните дела, така и осъществяването на новата гражданска власт в града. Той изпраща чета начело със стотника Ив. Парпулов - Орчо войвода, която да подпомогне въстаниците в Стрелча и осигури връзката между Панагюрище и Копривщица. Веднага след обявяването на въстанието П. Волов и Икономов се отправят към североизточните райони на окръга, а Бенковски, който междувременно организира своя конна дружина, т. нар. “Хвърковата чета”, се насочва към средногорските села Мечка, Поибрене, Мухово и др. и вдига населението на въстание. \r\n1872 г. \r\nБългарският екзарх Антим І се обръща с писмо към патриарха, с което моли да се отмени наложеното наказание на Панарет Пловдивски, Иларион Макариополски и Иларион Ловчански. На 21 януари 1872 г. със заповед на Високата порта тримата български владици са заточени в Измит. На 5 януари 1872 г. група от 50 души, представители на цариградските българи, ръководени от Петко Р. Славейков, Стоян Чомаков и др., заставят Иларион Ловчански, Иларион Макариополски и Панарет Пловдивски да отслужат на другия ден тържествена Богоявленска литургия в българската черква“Св. Стефан” въпреки изричната забрана от страна на патриарха. \r\n1861 г. \r\nИларион Макариополски пристига в метоха на българската църква в Цариград, където се намира и Авксентий Велешки. Два дена по-късно двамата владици трябва да тръгнат на заточение според изричната правителствена заповед. Цариградските българи обаче се стичат масово в метоха, за да изразят почитта си към своите владици, като две депутации от по десет души съставят жалби и ги поднасят на султана и на представителите на великите сили. Едната жалба е обвита с черни панделки и е заверена с 5000 подписа. В крайна сметка султанът позволява владиците да бъдат изпратени едва след празниците, като им се разрешава да участват и в тържествената Великденска служба. \r\n1849 г. \r\nПуйо войвода обявява нов бунт във Видинско. Вълненията обхващат селата Халово, Големаново, Букьовци, Градец, Черномашница. След като превземат и запалват сградата на турската застава при с. Големаново, притиснати от всички страни, въстаниците се прехвърлят на сръбска територия. По искане на турските власти Пуйо войвода и съратниците му са арестувани и предадени на турското правителство. Войводата умира във Видинския затвор. \r\n1846 г. \r\nВ Лайпциг Иван Богоров издава първия брой на първия български вестник “Български орел. Известник граждански, търговски и книжовен.” Тиражът на вестника е около 500 бр. Появата на “Български орел” Иван Богоров обяснява така: “Подканени от пригледът на те големи апостолье, щем и ми за същите и истинните напоследници на истащений славенский язик от Кирила и Методия, да започнем да изваждами един известник, който требва да понареди поне малко нещо нашът народ, както имат и близоседните ни народи власите, сърбите и гръците и техното гражданско управление. Този известник ще е на име “Българский орел” ... и ще известява те: 1. Граждански известия от всъде; повечето щът бъдат новини от Цариград, от Турско, от Влашко, от Гръция и от другите близоседни славенски страни... 2. При тъя главна основа на нашът лист ще има учебний дел на известникът ни: описвания на некои чюдни места, страни и народи на бащинията ни, както и от другите европейски страни и повечето славенските, като да стоят те по-близо към нашът народ; случки на щастието на народът ни от старо време до днес; известия на невгашното ни слободно управление, делата на нашите юнаци и на нашите царье; честта на бащинията ни и др. п.” На тази дата са родени:  \r\n1932 г. \r\nРоден е Тончо Русев Русев – български композитор. През 1955 г. той завършва БДК - специалност тромпет. Работи като оркестрант в симфоничните оркестри в Бургас, Перник и Софийската опера. Русев е един от основателите на Естрадния оркестър на Сатиричния театър (1957-1960 г. ), на Естрадния оркестър на КТР (1960-1962 г.) и на оркестър \"Балкантон\" (1962-1972 г.). Той е началник-отдел \"Естрада\" към Концертна дирекция (1972-1973 г.), директор на Дирекция \"Българска естрада\". Член е на СБК. Автор е на детски песни, театрална и филмова музика (\"Юлия Вревска\", \"Петимата от РМС\", \"Тайфуни с нежни имена\"), телевизионни и детски мюзикъли. През 60-те и 70-те години активно сътрудничи с Л. Иванова и В. Найденов. Изключителна популярност му носят песните \"Молитва\", \"Сама с вятъра\", \"Птицата\", \"За обич съм родена\", \"Телефонна любов\", \"Наше лято\", \"Панаири\", \"Приказка\", \"Чудо\". Притежава награди от всички български конкурси за забавни песни. Негови песни са издавани във всички страни в бившия социалистически лагер, ФРГ, Франция, Англия, Италия, САЩ, Канада и др. Русев е лауреат на награда на Фестивала за естрадна музика в Париж (1984 г.), на конкурс на Интервизията в Полша (1980 г. ). Получава I награда на \"Шлагерфестивал\", Дрезден (1981 г.) и др. \r\n 1880 г. \r\nРоден е Стефан Василев Манов – български политик, журналист и общественик. Той е един от ръководителите на троцкистите в България. От 1898 г. член на БРСДП. Сътрудничи на списание “Общо дело”, редактор е на студентския лист “Академическа свобода” и в. “Железничарска защита”. Завършва право в Женева (1908 г.) и работи като адвокат. Редактор е на в. “Работническа борба” (1903-1908 г.), “Работническа България”, “Работническа защита”. По време на разцеплението на БРСДП (1920 г.) е в левицата, която се влива в БКП, а след Деветоюнския преврат 1923 г. се обявява против неутралитета на партията. Манов е изключен през 1924 г. като “ликвидатор”. Той е един от основателите на групата “Нов път” (1927 г.). От 1931 до 1933 г. редактира в. “Освобождение”. Като адвокат защитава комунистическите дейци. \r\n1856 г. \r\nРоден е Кирил Ботев, брат на Христо Ботев. Учител е в Белово и Гюргево (Румъния). През 1876 г. се включва в четата на брат си, а след нейното разбиване е заловен и пратен на заточение. Освободен е през 1878 г. по силата на Санстефанския мирен договор. След Освобождението постъпва в новооткритото Военно училище в София като кавалерист и завършва с първия випуск (1879 г.). По-късно следва кавалерийска школа в Сомюр (Франция) и във Военната академия в Брюксел. К. Ботев е командир на Първи конен полк. Началник е на Военното училище (1891-1895 г.), командир е на Трета пехотна Балканска дивизия (1900 г.). Той участва в Балканската война (1912-1913 г.). През 1913 г. Ботев е заместник-министър на войната. \r\n1846 г. \r\nРоден е Георги Поптодоров Икономов - български бунтовник. Родом е от Сливен. Първоначално учи в родния си град, а след това става жп служител в Русе и по Барон-Хиршовата железница. Установява непосредствен контакт с членовете на русенския революционен комитет и се включва активно в неговата дейност. Икономов става един от главните организатори на Старозагорското въстание през 1875 г. По време на въстанието възглавява въстаническа чета, с която води сражения с османските потери. След поражението на въстанието емигрира в Румъния и влиза в състава на Гюргевския революционен комитет. Икономов е определен от комитета за помощник-апостол на II Сливенски революционен окръг. В началото на 1876 г. Икономов преминава р. Дунав и се заема с подготовката на населението от поверения му окръг за предстоящото въстание. Изправен е пред опасността да бъде разкрит в родния си град, той се прехвърля в IV революционен окръг с център Панагюрище. Участва като делегат на Оборищенското събрание през 1876 г. След това се включва в подготовката на въстанието в Карловския край. След избухването му заедно с П. Волов застава начело на въстаническа чета, с която обикаля селата на района си. След разгрома на въстанието заедно с група въстаници, предвождани от П. Волов, се отправя на север с намерение отново да се прехвърли в Румъния. След дълги лутания в Троянския и Габровския балкан групата успява да стигне до с. Бяла, Русенско. При опит да преминат пълноводната р. Янтра Икономов и неговите другари се издавят. На тази дата умират:  \r\n2001 г. \r\nУмира професор Николай Петков Ковачев - български езиковед. Той е един от основателите на Великотърновския университет. Преподавател е по “Увод в езикознанието” (1963-1987 г.), ръководител е на катедра “Езикознание” във Филологическия факултет (1965-1987 г.), директор е на създадения от него Център по българска ономастика (1985-1999 г.), декан е на Филологическия факултет и заместник-ректор на Великотърновския университет (1968 г.). Ковачев е член на Съюза на научните работници в България, на Българското историческо дружество, на Националния съвет по българска ономастика и на Дружеството на краеведите в България. Ковачев е един от най-значителните представители на съвременната българска ономастика, създава своя школа в науката. Той събира най-големият в България ономастичен архив. Автор е на повече от 550 статии, студии и монографии, по-важни от които са: “Местните имена в Севлиевско” (1961 г.); “Местните названия в Габровско” (1965 г.); “Увод в езикознанието” (1968 г., 2. изд. 1973 г.); “Топонимията в Троянско” (1970 г.); “Българска ономастика” (1987 г.); “Честотно-етимологичен речник на личните имена в съвременната българска антропонимия” (1995 г.) и др. \r\n1984 г. \r\nУмира Христо Иванов Проданов - български алпинист. Започва да тренира алпинизъм още като ученик. Работи като инженер металург в Кремиковци. Първия си 7-хилядник изкачва през 1967 г. - връх Ленин. Преди това покорява върхове в Алпите. По-големите му успехи са свързани с Хиндукуш (1976 г.) и Лхотце (1981 г.), като става първият българин, изкачил този връх. Загива при спускането на югозападния склон на Еверест (Джомолунгма) в състава на първата българска експедиция, покорила най-високия връх на планетата. Награден е с орден \"Георги Димитров\" (1981 г.; 1984 г., посмъртно), \"НРБ\", II степен (1977 г.). Обявен е за герой на НРБ (1984 г., посмъртно). Проданов е алпинист № 1 на България за ХХ в. (2001 г.). \r\n1965 г. \r\nУмира Стефан Николов Сърчаджиев - български театрален и кинорежисьор. След завършване на гимназия в София той учи в школата на Боян Дановски. През 1938 г. завършва драматичната школа към Народния театър, а през 1938-1939 г. специализира режисура в Париж. Създава и ръководи авангардния “Опитен театър” (1939-1940 г.), в който поставя “Господин де Пурсоняк”, “Адвокатът Патлен”, “Изобличението на Бланко Познет”. Работи в Скопския театър (1944 г.) и в Народния театър в София (1945-1956 г., 1958-1965 г.). Той е един от създателите на Държавния сатиричен театър “Алеко Константинов”, негов пръв директор, режисьор и художествен ръководител. Сред големите му постижения се открояват - “Фуенте Овехуна”, “Волпоне”, “В полите на Витоша”, “Баня”, “Към пропаст”, “Камък в блатото”. През 1945-1948 г. той е преподавател по актьорско майсторство в Държавната театрална школа в София, а през 1952-1965 г. в професор по актьорско майсторство и режисура във ВИТИЗ (НАТФИЗ). В киното работи от 1951 г., първоначално в тандем с Антон Маринович, снима разнообразни по жанр филми, предимно в областта на историята. \r\n 1962 г. \r\nУмира Петър Ангелов Попзлатев - български политик и общественик. Той завършва Военното училище (1915 г.) и право в Софийския университет “Св. Климент Охридски” (1926 г.). Участва в Първата световна война (1915-1918 г.). След войната е преподавател във Военното училище и ШЗО и служи във военносъдебното ведомство. Той е един от активните членове на Военния съюз и по-късно – член на политическия кръг \"Звено\". Попзлатев участва в Деветнадесетомайския преврат от 1934 г. По-късно е директор на Софийската област и на Обществената обнова. След като през 1935 г. е уволнен от армията, става адвокат. Има републикански убеждения. След 1942 г. Попзлатев се включва в дейността на Отечествения фронт и участва в завземането на властта на 9 септември 1944 г. През 1944-1947 г. е политически секретар на Народния съюз \"Звено\", а през 1947-1950 г. е пълномощен министър в Швеция. Попзлатев е автор на \"Военнонаказателно право. Обща и особена част.\" (1930 г.) и на много брошури и статии в периодичния печат. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.20", "title": "Денят 20 април в българската история"}
{"url": "http://www.focus-news.net/news/2019/04/20/2648886/bsp-za-balgariya-shte-predstavi-listata-si-za-evroizborite.html", "text": "„БСП за България“ ще представи кандидатите си за евродепутати на предстоящите Европейски избори от 12.00 часа. Това съобщиха от пресцентъра на  БСП . Събитието ще се проведе на открито в Южния парк (зад музея „Земята и хората“).", "date": "2019.04.20", "title": "„БСП за България“ ще представи листата си за евроизборите"}
{"url": "http://www.focus-news.net/news/2019/04/20/2648892/veliko-tarnovo-dni-na-otvoreni-vrati-shte-se-provedat-v-muzey-vazrazhdane-i-uchreditelno-sabranie-v-grada.html", "text": "Днес и на 21-ви април са обявени за „Дни на отворени врати“ в Музей „Възраждане и Учредително събрание“ във Велико Търново, съобщават от  Регионалния исторически музей . По повод честването на 140 години от Търновската конституция и изложба „Учредителите. Търново и българската държавност“ достъпът до музея  ще е с вход свободен. В изложбата са представени 80 движими културни ценности, предимно лични вещи и служебни пособия, принадлежали на първите законотворци. Ценните предмети се съхраняват в дванайсет културни институции в страната. В изложбата е включен и оригиналът на Търновската конституция.", "date": "2019.04.20", "title": "Велико Търново: Дни на отворени врати ще се проведат в Музей „Възраждане и Учредително събрание“ в града"}
{"url": "http://www.focus-news.net/news/2019/04/20/2648889/lazarovden-e.html", "text": "Лазаровден е. В съботата на Шестата седмица от Великия пост Църквата спомня извършването на най-голямото чудо от Иисус Христос - възкресяването на четиридневно починалия Лазар шест дни преди юдейския празник Пасха. Извършено пред очите на народа, чудото станало причина мнозина да повярват в Христос. Чудото на Лазаровото възкресение предизвикало непоносимо негодуване у първосвещенниците и фарисеите. По съвета на Каиафа, точно в този момент Синедрионът решава да улови Иисус при първа възможност и да Го убие  \r\nЛазаровото възкресение станало непосредствен повод за смъртната присъда на Иисус Христос. Затова именно от най-дълбока древност било установено случилото се да се спомня преди началото на Страстната седмица (Седмицата на Христовите страдания). \r\nБогослужението на Лазаровден се отличава с необикновена проникновеност и значимост. Лазаровата събота е пасхално тържество - единственият ден в богослужебната църковна година, когато възкресната (неделната) богослужба не е в неделя. Виж по-долу Богослужението през Страстната седмица. \r\nПразникът е с подвижна дата - последната събота преди Страстната неделя. На него се изпълнява ритуала Лазаруване. Подевките (момичета на 13-14 години) се подготвят за лазаруване от Среднопостница (средата на великденския пост) или от Свети четиридесет мъченици (9 март) - разучават лазарски песни и игри, избират си водачка. Девойките лазарки, пременени и накичени с венци и цветя, тръгват по групи от дома на водачката и обикалят къщите. Обикалянето става от обед на Лазарица до обед на Връбница. Понякога лазарките обличат невестини дрехи, защото невестите са „най-берекетлии\". Когато влязат в дома, пеят песни за всеки член от семейството, започвайки от най-стария. Песните на лазарките са за синове, внуци, малки деца, смели юнаци, прекрасни девойки и още по-прекрасна любов, за сила и юначество, за хубост, късмет и богатство - на всеки според положението му в семейството и професията. \r\nЛазарките се чакат с радост. Къща, в която са влезли лазарки, е честита през цялата година. Подаряват им се бели яйца (символ на нов живот и ново раждане), брашно, мас. На места лазарките изпълняват и песни за дъжд от обичая „пеперуда\", което е свързано със стопанския сезонен обрат. В Източна България се появяват повече „роли\" в лазаруването - Лазарова булка и боенек. Боенекът е артистична девойка в мъжки дрехи, с тояга или брадва в ръка. Момичето булка е по-малко и задължително трябва да е бащино и майчино (тоест да има живи родители). \r\nРитуалният танц на лазарките се нарича боенек - буйно несключено хоро, чиято основна идея е женитбата, и се свързва в християнско време с образа на възкръсналия Лазар. Докато играят на двора, лазарките подскачат високо - да растат високи посевите, да се плодят домашните животни. Извършва се обредно обхождане на ниви и ливади - отново с идеята за здраве и плодородие. На този ден ливадите се чистят от камъни, съчки и изсъхнала шума. \r\nНа лазарското хоро се събира цялото селище. На него оглеждат и избират пременените и щастливи бъдещи невести. \r\nВ Североизточна България се прави лазарска задушница, което е свързано с вярата, че на Връбница (Цветница) „разпускат умрелите\". В петък преди празника жените варят жито и приготвят обредни хлябове без мазнина - един голям и няколко малки в зависимост от броя на починалите. Гробовете се преливат вечерта срещу Лазарица, тогава се разчупва и голямата пита. Малките питки се раздават в събота сутринта. \r\nЛазарски песни Лаленце се люлее на зелена ливада. Не е било лаленце, най е било детенце. Очите му - звездици, лицето му - трендафил. \r\nКак си кротко играло, така си кротко заспало. Майка му го будеше: - Стани, стани, детенце, да си видиш лазарки, как играят и пеят -шити поли развяват, жълти чехли потропват. На този ден празнуват хората с имена Лазар, Лазарина и техните производни.", "date": "2019.04.20", "title": "Лазаровден е"}
{"url": "http://www.focus-news.net/news/2019/04/20/2648894/sofiya-mladezhko-obedinenie-v-bsp-oborishte-organizira-initsiativata-kulturata-ne-e-butikovo-bizhu.html", "text": "Младежко обединение в БСП - Оборище организира инициатива под мотото „Културата не е бутиково бижу”. Това съобщиха от пресцентъра на  БСП - София . Младежите ще подаряват книги на софиянци и гостите на София в парка Заимов от 10.00 часа. Младежката инициатива е в подкрепа на идеята за културен чек за най-младите българи. Целта е младите хора да развият усет към естетически красивото, одухотворяващото, ценното у човека и бе предложена от социалистите в Народно събрание, но не бе приета от управляващото мнозинство. Събитието е част от проекта на МО в БСП - София „24x24“, целящ да намери и разреши част от основните проблеми на всеки един район в столицата.", "date": "2019.04.20", "title": "София: Младежко обединение в БСП – Оборище организира инициативата „Културата не е бутиково бижу“"}
{"url": "http://www.focus-news.net/news/2019/04/20/2648879/tass-turtsiya-mozhe-da-se-obarne-kam-rusiya-ako-sasht-izklyuchat-turtsiya-ot-programata-za-f-35.html", "text": "Анкара може да се обърне към Москва, ако САЩ изключат Турция от програмата za F-35 бомбардировачи от пето поколение. Това пише, позовавайки се на източник от турските въоръжени сили американският вестник Defence News, цитиран от  TACC .  \r\n\"Не можем да си позволим да сменим F-35 с нищо\", цитира източникът. \"Руските авиационни технологии ще бъдат първият и най-добър избор, ако американските ни съюзници не се държат по съюзнически и поставят под въпрос участието на Турция в съвместната програма [за изграждане] на самолетите F-35\", каза той и подчерта, че този вариант е най-подходящ за Анкара, въз основа на \"геостратегически оценки\". \r\nПо-рано турският външен министър Мевлют Чавушоглу  заяви, че Турция може да се обърне към всяка друга страна, ако Съединените щати откажат да доставят F-35. \"Има F-35, има руски изтребители. Ако нямаме F-35, тогава ще трябва да задоволим нуждата си от изтребители другаде. И така ще продължи, докато не започнем да произвеждаме собствен самолет. - каза той.  Юлиян Марков", "date": "2019.04.20", "title": "ТАСС: Турция може да се обърне към Русия, ако САЩ изключат Турция от програмата за F-35"}
{"url": "http://www.focus-news.net/news/2019/04/20/2648870/tass-ruskoto-posolstvo-v-sasht-e-podgotvilo-doklad-v-otgovor-na-obvineniyata-za-namesa-v-izborite-za-prezident-na-sasht.html", "text": "Руското посолство в Съединените щати публикува в петък доклад от 120 страници, който дава примери за необосновани обвинения от страна на САЩ във връзка с предполагаемата намеса в президентските избори през 2016 г. и изброява действията на руските дипломати , предприети за да протестират срещу обвиненията на американската страна, предава  TACC . \r\n„Минаха почти три години, откакто първите измислени новини се появиха в американските медии на тема„ руска намеса ”и„ тайно споразумение ”, за да дискредитират президента Доналд Тръмп и след това да саботират дейността му на този пост, включително усилията за стабилизиране на руско-американските отношения, се казва в доклада. „Разследването [от специалния прокурор Робърт Мюлер] не показа реални доказателства в подкрепа на изявленията за кибернетичните атаки на Москва или опити за\" подкопаване на демокрацията \". През цялото това време Русия посочва измисления характер на тези намеци,\" заявяват от дипломатическата мисия. \r\nДокладът, изготвен от руските дипломати, изброява \"неоснователните обвинения срещу Русия от страна на американските медии\", които включват статии от авторитетни американски печатни и електронни медии. Той отразява и примери за нападки срещу руското посолство и пресата, както и на истерия, във връзка с \"хакерска намеса на Русия по света\". \r\nВ своя доклад посолството подготви списък с необосновани обвинения от американски политици и официални лица. Така дипломатическата мисия цитира позовавания на изявленията на американското Министерство на вътрешната сигурност, редица депутати и членове на американската администрация. Освен това той съдържа редица необосновани обвинения от американски експерти.  Юлиян Марков", "date": "2019.04.20", "title": "ТАСС: Руското посолство в САЩ е подготвило доклад в отговор на обвиненията за намеса в изборите за президент на САЩ"}
{"url": "http://www.focus-news.net/news/2019/04/20/2648891/sofiya-pravoslavnata-tsarkva-chestva-vazkresenieto-na-lazar-edno-ot-chudesata-izvarsheni-prez-zemniya-zhivot-na-nashiya-gospod-iisus-hristos.html", "text": "Днес  е Лазарова събота. Тази събота Православната църква чества Възкресението на Лазар, едно от чудесата, извършени през земния живот на нашия Господ Иисус  Христос, съобщи репортер на  Агенция \"Фокус\" . На Лазарова събота във всички епархии на Българската православна църква се отслужва Златоустова света Литургия. По този повод Архиерейска света Литургия в гробищен храм \"Св. Лазар\", гр. Гоце Делчев (Неврокоп) ще оглави Негово високопреосвещенство Неврокопски митрополит Серафим. Начален час 9.00 часа.  \r\nНикола Петков", "date": "2019.04.20", "title": "София: Православната църква чества Възкресението на Лазар, едно от чудесата, извършени през земния живот на нашия Господ Иисус Христос"}
{"url": "http://www.focus-news.net/news/2019/04/20/2648896/navarshvat-se-143-godini-ot-izbuhvaneto-na-aprilskoto-vastanie.html", "text": "Навършват се 143 години от Априлското въстание. Априлското въстание избухва на 20 април стар стил (1 май нов стил) 1876 г. в Копривщица и е организирано от Българския революционен централен комитет. Въстанието избухва предсрочно на 20 април заради предателство. По план е трябвало да започне на 1 май 1876 г. Подготовката на въстанието е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие. Прибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край.", "date": "2019.04.20", "title": "Навършват се 143 години от избухването на Априлското въстание"}
{"url": "http://www.focus-news.net/news/2019/04/20/2648898/denyat-20-april-v-svetovnata-istoriya.html", "text": "През 1841 г. е  публикуван първият детективски разказ на Едгар Алан По - “Убийство на улица Морг”. На този ден през 1999 г. е най-голямата бомбардировка от САЩ над Косово. През 2010 г. експлозия на нефтената платформа Дийпуотър Хърайзън в Мексиканския залив причинява най-големият нефтен разлив в историята на нефтената индустрия. През 2015 г. в Египет руски археолози откриват легендарните „бели стени“ на Мемфис на възраст от 5 хиляди години на западния бряг на река Нил. На 20 април са родени: Адолф Хитлер - германски политик, един от създателите на Националсоциалистическата Германска работническа партия; Хуан Миро - испански (каталонски) живописец, скулптор и график. Той е един от най-популярните сюрреалисти. На тази дата умира Джовани Антонио Каналето - италиански художник, майстор на архитектурния пейзаж.  \r\n2018 г.  \r\nГоляма част от центъра на Берлин, включително главната ж.п. гара, е евакуирана заради 500-килограмова бомба от Втората световна война, която е обезвредена от експерти.  \r\n2017 г. \r\nКитай изстрелва първия си товарен космически кораб \"Тианджоу 1\", носен от ракета \"Long March 7\" \r\n2015 г. \r\nВ Египет руски археолози откриват легендарните „бели стени“ на Мемфис на възраст от 5 хиляди години на западния бряг на река Нил. \r\n2013 г. \r\nЗеметресение с магнитуд 7 удря провинция Съчуан в Китай. \r\n2012 г. \r\nВ близост до летището на Исламабад се разбива пътнически самолет Боинг 737. Всичките 127 пътници на борда загиват и още 11 човека от жилищния комплекс, върху който пада горящият самолет. \r\nХиляди демонстранти протестират на централния площад „Тахрир“ в Кайро, срещу режимът на военните и срещу кандидати за президенти, които са работили за режима на сваления президент Хосни Мубарак. Повече от 15 политически групи участват на митинга „в защита на революцията и цялостно завършване на целите й“ в навечерието на президентските избори през май. Доминиращата в парламента групировка „Мюсюлмански братя“ също участват в митинга, поради дисквалификация на кандидата им Хайрат ал Шатер. \r\n2010 г. \r\nЕксплозия на нефтената платформа Дийпуотър Хърайзън в Мексиканския залив причинява най-големият нефтен разлив в историята на нефтената индустрия. \r\n1999 г. \r\nВ американският град Литълтаун (щат Колорадо) 18-годишният Ерик Харис и 17-годишният Дилан Клеболд откриват стрелба по свои съученици и преподавател, като убиват 13 и раняват 23 души. Градчето Литълтаун има население около 40 000 души. След щурмуването на сградата двамата убийци са намерени мъртви. Според ученици от местната гимназия Дилан и Ерик са членове на местна нацистка организация, поради което избират и 20 април за извършване на масовото убийство – 110-та годишнина от смъртта на Хитлер. \r\n1999 г. \r\nНай-голямата бомбардировка от САЩ над Косово. През 1999 г. избухва война между НАТО и Сърбия – най-голямата съюзна република от бивша Югославия. През 1998 г. сръбският президент Слободан Милошевич изпраща военни части, за да си възвърнат контрола над завзетите от етническите албански бунтовници Косовски територии. Войната приключва, когато Сърбия се съгласява да подпише мирен договор по инициатива на Обединените Нации. \r\n1968 г. \r\nАнглийската рокгрупа “Deep purple” изнася своя пръв концерт. Рокгрупата е основана в Англия. През времето в нея участват Род Евънс - вокал (до 1969 г.), Джон Лорд - клавиши, вокал, композитор, автор на текстове, Ричи Блекмор - китара (до 1975 и от 1984 г.), Ник Симпър - бас (до 1969 г.), Йън Пейк – ударни, Йън Гилън - вокал, автор на текстове (1969-1973 г., от 1984 г.), Роджър Гловър - бас, продуцент (1969-1973 г., от 1984 г.), Глен Хюз - бас (1973-1976 г.), Дейвид Ковърдийл - вокал (1973-1976 г.) и Томи Болин - китара (1975-1976 г.). Групата е една от водещите хардрок-формации от първото поколение. Двата стартови албума остават незабелязани, но с постъпването на Гилън и Гловър излизат няколко дългосвирещи плочи, окачествявани като класика на твърдия рок. След напускането на двамата музиканти през 1973 г. групата изживява период на нови търсения и криза, която довежда до разпадането й през 1976 г. Всеки от членовете на състава продължава развитието на стила в солови проекти - \"Рейнбоу\", \"Пейс, Аштън и Лорд\", \"Уайт Снейк\", \"Йън Гилън бенд\" и др. През 1984 г. основният състав отново се събира за съвместна дейност. Дискографията на “Deep purple” включва : \"Shades of Deep Purple\", \"Book of Taliesyn\" (1968 г.), \"Deep Purple\" (1969 г.), \"Concerto for Group and Orchestra\" (1970 г.), \"Deep Purple in Rock\" (1970 г.), \"Fireball\" (1971 г.), \"Machine Head\", \"Purple Passages\", \"Who do We Think We Are?\" (1972 г.), \"Made in Japan\" (1973 г.), \"Burn\", \"Srormbringer\" (1974 г.), \"Come Taste the Band\", \"24 Carat Purple\", \"Made in Europe\" (1976 г.), \"Last Concert in Japan\" (1977 г.), \"Powerhouse\" (1978 г.), \"When We Rock …” (1978 г.), \"Deepest Purple\" (1980 г.), \"Live in London\" (1982 г.), \"Perfect Stranger\" (1984 г.), \"Knocking on Your Back Door\" (1985 г.), \"The Anthology\" (1985 г.), \"The House of Blue Light\" (1987 г.), \"The Battle Riges\" (1993 г.), \"Purpendicular\" (1996 г.), \"Live at The Olympia’96\" (1997 г.), \"Live at The Royal Albert Hall\" (2000 г.). \r\n1940 г. \r\nВ САЩ е демонстриран първият електронен микроскоп. Електронният телескоп е устройство, в което за получаване на увеличено изображение се използва електронен сноп. С него се получава увеличение до 10,6 пъти. Електроните се ускоряват до твърде високи значения на енергията (30-100 kw и повече) при дълбок вакуум. Теоретически е обоснован от Луи де Броил (1924), а първият електронен микроскоп е построен от Манфред фон Ардене в Германия (1938). \r\n1934 г. \r\nШърли Темпъл прави своя филмов дебют на 6-годишна възраст. Участва в “Сега и завинаги” и получава “Оскар”. Родена е на 23 април 1928 г. в Санта Моника. Започва да взема уроци по танци още на три години, което довежда до забелязването й от Холивуд. Първото й участие е в новите епизоди на детската поредица “Baby Burlesks”. През 40-те години на миналия век популярността й спада, а през 50-те се снима в телевизията. Отдава се на филантропична и политическа дейност (посланик в Гана), публикува мемоарите си “Моите детски години” (1945 г.). Най-известните й участия са във филмите: “Бедната малка богаташка” (1936 г.), “Малката мис Бродуей” (1938 г.), “Малката принцеса” (1939 г.), “Форт Апахи” (1948 г.), “Децата на Холивуд” (док. тв, 1982 г.). \r\n1841 г. \r\nПубликуван е първият детективски разказ на Едгар Алан По - “Убийство на улица Морг”. По е родоначалник на криминалната литература, от него по-късно се учат А. К. Дойл, Честъртън, А. Кристи и много др. През 1840 г. той издава сборника новели “Гротески и арабески” (т. I и II), “страшни” новели – “Черната котка” (1843 г.), “Демонът на извращението” (1844 г.), “Преждевременно погребение” (1844 г.), научно-фантастични новели и повести – “Необикновените приключения на Ханс Пфал” (1835 г.), “Повест за приключенията на Артър Гордън Пим” (1838 г.) По пише и хумористични и сатирични разкази, философската поема в проза “Еврика” (1848 г.), статии по естетика, събрани във “Философия на творчеството” (1846 г.) и “Поетическият принцип” (1850 г.). На тази дата са родени: \r\n1972 г. \r\nВ Охайо, САЩ, е родена Кармен Електра. Рожденото й име е Тара Патрик. Става известна с участието си в телевизионния сериал “Спасители на плажа”. През 1992 г. издава музикален албум, който се казва Carmen Elektra. Участва във филмите Goodburger (1997), Страшен филм и Страшен филм 4, Starsky and Hutch, и Cheaper by the Dozen 2. През 1998 г. Електра се омъжва за баскетболната звезда Денис Родман, но на следващата година се развеждат. През 2003 г. се омъжва за рок китариста Дейв Наваро. През 2006 г. обявяват края на своя брак. \r\n1893 г. \r\nРоден е Хуан Миро - испански (каталонски) живописец, скулптор и график. Той е един от най-популярните сюрреалисти. Учи във Висшето училище за изящни изкуства в Сан Хорхе, Барселона, след което заминава за Франция. В Париж се среща с Пикасо. Първата самостоятелна изложба на Миро е в барселонската галерия “Далмау” през 1918 г. През 1912 същата галерия експонира френски кубисти и фовисти. От 1920 г. Миро живее в Париж, а лятно време рисува в Монтройг, близо до Таратога. През 1923 г. излага свои картини в Парижкия есенен салон. По-известни негови творби: “Розата” (1916 г.), “Селски двор” (1922 г.), “Глава на пушач” (1925 г.), “Гваш върху черна хартия” (1937 г.), “Гола жена, изкачваща се по стълба” (графит, 1937 г.), “Седнала жена” (1938 г.), “Натюрморт със стара обувка” (1937 г.), “Яйце” (керамика, 1950 г.), “Слънчева птица” (бронз, 1966 г.), “Май” (1973 г.), “Птица, насекомо, съзвездие” (1974 г.), мозайка в сградата на ЮНЕСКО в Париж (1958 г.) и др. \r\n1889 г. \r\nРоден е Адолф Хитлер - германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933-1934 г. той е министър-председател на Германия, а през 1934-1945 г. е министър-председател и държавен глава. Обявен е за главен военен престъпник след Втората световна война. Произхожда от семейството на дребен митнически чиновник в Австро-Унгария. През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на 5 години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила, Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30 юни 1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Хитлер изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. Експанзионистичната политика на Хитлер в Рейнска област (1936 г.), Австрия (1938 г.) и Полша (1939 г.), пактът “Молотов - Рибентроп” (23 август 1939 г.), създава т. нар. Тристранен пакт (27 септември 1940 г.), целящ установяване на световно господство, довеждат до разпалването на Втората световна война. По време на войната Хитлер завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n1844 г. \r\nРоден е Александър Василиевич Каулбарс - руски офицер, генерал от кавалерията. През 1872 г. той завършва Николаевската академия на Генералния щаб. През Руско-турската война (1877-1878 г. ) той е началник-щаб на осма кавалерийска дивизия, а по-късно командва предния отряд на армейски корпус. Представител е на руското правителство в международната комисия за определяне на границите на Сърбия по Берлинския договор. Благодарение на него в Сърбия са включени много земи, населени с българи (Нишавско и Поморавието). По време на Режима на пълномощията (1881-1883 г. ) Каулбарс е военен министър в кабинета на Л. Н. Соболев. През септември 1883 г. той напуска България по искане на княз Александър I. В Русия е член на Висшия военен съвет. \r\n1839 г. \r\nРоден е Карол I - румънски крал. Роднина е на пруския крал Вилхелм I. Във външната политика се ориентира към Германия и Австро-Унгария. Сключва секретен договор за присъединяване на Румъния към Тройния съюз. На тази дата умират: \r\n1992 г. \r\nУмира Бени Хил. Рожденото му име е Алфред Холдорн Хил. През 1949 г. той се появява в телевизионното шоу Hi, There. През 1955 г. стартира The Benny Hill Show. През 1970 г. The Benny Hill Show започва да се излъчва и в САЩ и Бени Хил се превръща в световно известна телевизионна звезда. Шоуто му е спряно през 1989 г. Участва в някои международни продукции : Those Magnificent Men in there flying machines(1965 г.) и Chitty Chitty Bang Bang (1969 г.). \r\n1768 г. \r\nУмира Джовани Антонио Каналето - италиански художник, майстор на архитектурния пейзаж. Учи при баща си Бернардо Каналя - театрален художник. Работи във Венеция и Рим (1719-1720 г. и 1740 г.) и в Лондон (1745-1755 г.). Каналето изпитва влиянието на венецианските пейзажисти Л. Карлеварис и М. Ричи. Рисува пейзажи-панорами главно с изображения на архитектурни ансамбли и паметници на Венеция. Рисува много пейзажни офорти. Негов ученик е племенникът му Б. Белото, който наследява името му. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.20", "title": "Денят 20 април в световната история"}
{"url": "http://www.focus-news.net/news/2019/04/20/2648893/haskovo-negovo-visokopreosveshtenstvo-plovdivskiyat-mitropolit-nikolay-shte-oglavi-arhiereyska-sveta-liturgiya-v-selo-podkrepa.html", "text": "Негово Високопреосвещенство Пловдивският митрополит Николай ще оглави Архиерейска света Литургия в храм „Св. пророк Илия“ в село Подкрепа, Хасковска духовна околия, съобщи репортер на  Агенция \"Фокус\" . Начален час - 9.00 часа.  \r\nНикола Петков", "date": "2019.04.20", "title": "Хасково: Негово високопреосвещенство Пловдивският митрополит Николай ще оглави  Архиерейска света Литургия в село Подкрепа"}
{"url": "http://www.focus-news.net/news/2019/04/20/2648899/blagoevgrad-nevrokopskiyat-mitropolit-serafim-shte-otsluzhi-arhiereyska-sveta-liturgiya-v-hram-sv-vavedenie-bogorodichno-na-21-april.html", "text": "Негово високопреосвещенство Неврокопски митрополит Серафим Архиерейска ще отслужи света литургия в храм „Св. Въведение Богородично” на 21 април, предаде репортер на  Агенция \"Фокус\" . В неделя Православната църква чества големия християнски празник Вход Господен в Йерусалим - Цветница, Връбница. По този повод във всички епархии на Българската православна църква се отслужва Златоустова света Литургия.  В  храм „Св. Въведение Богородично”, гр. Благоевград.,  Архиерейска света литургия  за празника ще оглави Негово високопреосвещенство Неврокопски митрополит Серафим. Начален час 9.00 часа.  \r\nНикола Петков", "date": "2019.04.20", "title": "Благоевград: Неврокопският митрополит Серафим ще отслужи Архиерейска света литургия в храм „Св. Въведение Богородично” на 21 април"}
{"url": "http://www.focus-news.net/news/2019/04/20/2648901/anadolu-agency-turtsiya-osadi-sreshtata-na-emanyuel-makron-s-kyurdski-formirovaniya-ot-siriya.html", "text": "Турция в петък осъди срещата между френския президент Еманюел Макрон и делегация на така наречените Сирийски демократични сили (СДС), водени, според Анкара от сирийския клон на терористичната Кюрдска работническа партия (ПКК), предава  Anadolu Agency . \r\n\"Осъждаме факта, че френският президент Еманюел Макрон е приел така наречената делегация на Сирийските демократични сили (СДС), водена от Отрядите за народна самоотбрана (ОНС) - сирийския клон на терористичната групировка  ПКК\", каза Хами Аксой, говорител на Министерството на външните работи в декларация. \r\n\"Този опит да се даде изкуствена легитимност на разширяването на терористичната група е по-скоро погрешна стъпка, която е несъвместима с отношенията между партньори от НАТО\", добави Аксой. \r\nТой подчерта, че е важно да се възпрепятства всяка програма, насочена срещу политическото единство и териториалната цялост на Сирия. \r\nАксой също подчерта, че Турция няма да се поколебае да предприеме необходимите мерки, за да гарантира националната си сигурност. \r\nВ своята повече от 30-годишна кампания срещу Турция ПКК, включена в списъка на терористичните организации от Турция, САЩ и ЕС, е отговорна за смъртта на близо 40 000 души, включително жени и деца, припомня агенцията. \r\nСАЩ, които признават, че ПКК е терористична организация, промениха името на ОНС на СДС през юли 2017 г., за да ги разграничат от ПКК, коментира Anadolu Agency.  Юлиян Марков", "date": "2019.04.20", "title": "Anadolu Agency: Турция осъди срещата на Еманюел Макрон с кюрдски формирования от Сирия"}
{"url": "http://www.focus-news.net/news/2019/04/20/2648904/plovdiv-negovo-visokopreosveshtenstvo-plovdivskiyat-mitropolit-nikolay-shte-oglavi-arhiereyska-sveta-liturgiya-v-mitropolitskiya-hram-sv-vmtsa-marina-na-tsvetnitsa.html", "text": "Вход Господен в Йерусалим, Цветница, Негово Високопреосвещенство Пловдивският митрополит Николай ще оглави Архиерейска света Литургия в митрополитския храм „Св. Вмца Марина“,  град Пловдив, съобщи репортер на  Агенция \"Фокус\" . Началният час е 9.00 часа. От 19.00 часа митрополит Николай ще оглави в храма Последование на Жениха, с което Пловдивската епархийска църква ще навлезе в Страстната седмица. \r\nНикола Петков", "date": "2019.04.20", "title": "Пловдив: Негово високопреосвещенство Пловдивският митрополит Николай ще оглави Архиерейска света Литургия в митрополитския храм \"Св. Вмца Марина\" на Цветница"}
{"url": "http://www.focus-news.net/news/2019/04/20/2648903/blagoevgrad-obshtina-gotse-delchev-shte-otbelezhi-za-11-ta-poredna-godina-mezhdunarodniya-den-na-tantsa.html", "text": "Община Гоце Делчев ще отбележи за 11-та поредна година Международния ден на танца. Това каза за  Радио „Фокус“-Пирин  Даниела Крантева, експерт „Връзки с обществеността“ към Общината. Тя отбеляза, че от миналата година отбелязват празника с двудневна програма и тази година също програмата ще бъде два дни, днес и 21 април. „Започваме в  в 17.00 часа с изключително атрактивното дефиле на всички участници, което ще започне от централния площад „Гоце Делчев“, ще премине през улица „Търговска“ и ще завърши на площад „Македония“ пред Дома на културата. Това дефиле е изключително атрактивно, защото в него всички участващи групи танцуват, като се спира на няколко места да се извият големи хора, в които могат да се включат всички хора, които наблюдават. Миналата година това се случи и имаше доста голям интерес от страна на зрителите. Каня хората да присъстват, защото наистина не е за изпускане“, коментира Крантева. По думите й след като приключи дефилето в 18.00 часа започва веднага концертната програма на всички участници, която ще се състои на открито пред Дома на културата.  Даниела Крантева посочи, че тази година имат участници от 20 групи от страната и чужбина, като гостите им от чужбина са от Черна гора, Гърция и Северна Македония. Тя подчерта, че тази година фестивалът ще бъде в памет на Запрю Икономов – дългогодишен ръководител на Неврокопския ансамбъл за народни песни и танци. „Програмата в неделя продължава с открит урок по български хора от 10.30 часа в Градския парк с преподавател доц. Георги Гаров. Миналата година организирахме този урок за първи път, като имаше голям интерес от страна на хората и на самите участници, тъй като хората, които доц. Гаров избира не са много популярни, но са изключително интересни. По-късно в 18.00 часа отново ще има концертна програма, но този път на сцената в Градския парк“, допълни експертът. Тя заяви, че фестивалът не е с конкурсен характер, а идеята е да популяризират танца като изкуство. Крантева уточни, че идеята е да се покаже всъщност колко красив може да бъде той и да се привлекат повече последователи. \r\nНатали СТЕФАНОВА", "date": "2019.04.20", "title": "Благоевград: Община Гоце Делчев ще отбележи за 11-та поредна година Международния ден на танца"}
{"url": "http://www.focus-news.net/news/2019/04/20/2648905/varna-regionalen-forum-za-biznes-i-investitsii-shte-se-provede-v-grada.html", "text": "Регионален форум на тема „Бизнес и инвестиции” организират във Варна с предприемачи ГЕРБ и Фондация „Ханс Зайдел”. Събитието ще се проведе от 12.00 часа в Синия салон на комплекс „Морско казино”, съобщават от пресцентъра на  ПП ГЕРБ – Варна . Форумът ще бъде открит от председателя на Предприемачи ГЕРБ Валя Чилова и кмета на града-домакин Иван Портних. Новите финансови инструменти за подкрепа на предприемачеството ще бъдат представени от Ангелина Тодорова, ръководител на звено „Координация” на Фонд  на фондовете. Лектор ще бъде и Владимир Данаилов, главен изпълнителен директор на Столичната агенция за инвестиции и приватизация, който ще сподели добри практики за икономическо развитие и подкрепа на бизнеса. Участие във форума ще вземат и евродепутатите от ГЕРБ/ЕНП Ева Паунова, Емил Радев и Андрей Новаков. Те ще дискутират с предприемачите възможностите, които откриват европейските политики и новия бюджет на ЕС, както и новите правила за преструктуриране, несъстоятелност и освобождаване от задължения.", "date": "2019.04.20", "title": "Варна: Регионален форум за бизнес и инвестиции ще се проведе в града"}
{"url": "http://www.focus-news.net/news/2019/04/20/2648900/sofiya-negovo-sveteyshestvo-balgarskiyat-patriarh-i-sofiyski-mitropolit-neofit-shte-oglavi-patriarsheska-sveta-zlatoustova-liturgiya.html", "text": "Негово светейшество Българският патриарх и Софийски митрополит Неофит ще оглави Патриаршеска света Златоустова Литургия на големия християнски празник Вход Господен в Йерусалим/ Цветница/, съобщи репортер на  Агенция \"Фокус\" . На големия християнски празник  Вход Господен в Йерусалим/ Цветница, Връбница/ Негово светейшество Българският патриарх и Софийски митрополит Неофит ще оглави Патриаршеска Златоустова св. Литургия в ПКСХП „Св. Александър Невски“. Той ще бъде в съслужение с Техни преосвещенства Мелнишки епископ Герасим - главен секретар на Светия Синод на Българската православна църква,  Белоградчишки епископ Поликарп - викарий на Софийския митрополит, други висши клирици, храмовото духовенство. Началният час е 9.30 часа.  \r\nОт 18:00 часа - В митрополитската катедрала „Св. Неделя” се отслужва „Последование на Жениха“. С тази богослужба Светата Православна църква влиза в Страстната седмица, седмицата на Страданията Христови.  \r\nНикола Петков", "date": "2019.04.20", "title": "София: Негово светейшество Българският патриарх и Софийски митрополит Неофит ще оглави Патриаршеска света Златоустова Литургия"}
{"url": "http://www.focus-news.net/news/2019/04/20/2648902/smolyan-69-zhiteli-na-obshtinata-praznuvat-imen-den-na-lazarovden.html", "text": "69 жители на община Смолян празнуват имен ден на Лазаровден. Това съобщи за  Радио „Фокус“ – Смолян  Мария Топова от служба ГРАО в местната администрация. Името Лазар носят 63 мъже от Смолян и околните села. Лазарин е името на трима господа от общината, а Лазарина са кръстени три дами. \r\nНели ГЕРГЬОВСКА", "date": "2019.04.20", "title": "Смолян: 69 жители на общината празнуват имен ден на Лазаровден"}
{"url": "http://www.focus-news.net/news/2019/04/20/2648885/gerb-shte-napravi-obobshtenie-na-grazhdanskiya-dialog-evropa-v-nashiya-dom.html", "text": "ГЕРБ ще направи отчет за провелия се в последните няколко месеца граждански диалог под надслов „Европа в нашия дом“, съобщиха от пресцентъра на  партията . Инициативата стартира на 11 февруари тази година във Велико Търново. Гражданските диалози на тема образование и регионално развитие обиколиха всички областни градове в страната, а в тях се включиха представители на образователния сектор, на бизнеса, на местната, изпълнителната и законодателната власт, както и хиляди граждани. Целта на инициативата бе да покаже на широката общественост как българските населени места са променили облика си вследствие на европейската солидарност, какви инвестиции прави държавата в приоритетното си направление – образованието, и да даде платформа за дискусия между граждани и представители на институции с цел получаване на обратна връзка за работата им. Обобщението на гражданския диалог „Европа в нашия дом“ ще се проведе от 12.30 часа в зала „Азарян“ в НДК.", "date": "2019.04.20", "title": "ГЕРБ ще направи обобщение на гражданския диалог „Европа в нашия дом“"}
{"url": "http://www.focus-news.net/news/2019/04/20/2648907/sport-rafael-nadal-e-na-polufinal-v-monte-karlo-sled-20-nad-guido-peya.html", "text": "Рафаел Надал победи Гуидо Пея с 2:0 сета, в отделните части 7:6, 6:3 и се класира за полуфиналите на турнира от сериите „Мастърс“ в Монте Карло. Това е 14-о участие на испанеца на този етап на надпреварата, която е печелил 11 пъти. Той ще играе за място на финала с победителя от мача между Борна Чорич и Фабио Фонини. В предишния кръг Надал победи първата ракета на България Григор Димитров с 2:0 сета.", "date": "2019.04.20", "title": "Спорт: Рафаел Надал е на полуфинал в Монте Карло след 2:0 над Гуидо Пея"}
{"url": "http://www.focus-news.net/news/2019/04/20/2648908/negovo-visokopreosveshtenstvo-zapadno-i-srednoevropeyskiya-mitropolit-antoniy-shte-oglavi-arhiereyska-sveta-liturgiya-v-sv-patriarh-evtimiy-tarnovski-v-parizh-na-tsvetnitsa.html", "text": "Негово високопреосвещенство Западно и Средноевропейския митрополит Антоний ще посети Българската православна църковна oбщина Св. “Патриарх Евтимий Търновски” в Париж и ще оглави Архиерейска света Литургия на Цветница, съобщи репортер на  Агенция \"Фокус\" . В неделя 21 април 2019 г., когато честваме Вход Господен в Йерусалим /Цветница/, в храма „Св. Патриарх Евтимий“ във френската столица  Париж, ще бъде отслужена празнична утреня от 9.00 ч. и Архиерейска света Литургия от 10.30 ч. Точно на този ден преди тринадесет години, църковната община влезе в настоящия молитвен дом, предоставен   за самостоятелно ползване от Парижката католическа архиепископия. Митрополит Антоний ще изрази и своята християнска съпричастност към трагедията, сполетяла парижката катедрала \"Нотр Дам\".  \r\nНикола Петков", "date": "2019.04.20", "title": "Негово високопреосвещенство Западно и Средноевропейския митрополит Антоний ще оглави Архиерейска света Литургия в Св. “Патриарх Евтимий Търновски” в Париж на Цветница"}
{"url": "http://www.focus-news.net/news/2019/04/20/2648895/gazeta-express-germaniya-izvadi-avstriya-ot-sreshtata-v-berlin-zaradi-saglasieto-na-viena-s-korektsiya-na-granitsite.html", "text": "Инициативата на Австрия миналата година по време на Форума на Албах, в опит да се наложи  като посредник за разрешаване на спора между Косово и Сърбия чрез корекция на границите, без да се зачита напълно Германия, остави горчив вкус у германския канцлер Ангела Меркел. Срещата на високо равнище, която ще се състои на 29 април в Берлин между ЕС (Германия и Франция) и Западните Балкани, се очаква да засили диалога, докато австрийците са напълно игнорирани, коментира англоезичната версия на базирания в Прищина вестник  Gazeta Express . \r\nПрез септември миналата година, когато австрийците приеха президентите на Косово Хашим Тачи и Александър Вучич от Сърбия като част от конференцията на Европейския форум Алпбах, беше пропагандирана идеята за споразумение между Косово и Сърбия чрез промяна на границите. Австрийският президент Александър Ван дер Беллен изрази оптимизма си, че е възможно споразумение между Прищина и Белград. Зад завесата беше друг австрийски дипломат, бивш пратеник на ЕС за Косово Волфганг Петриш, който, изглежда, лесно убеди правителството си да приеме идеята за преначертаване на границите на Балканите. \r\nСрещата в Алпбах остави горчив вкус в Германия, най-силнaта страна от ЕС, която акцентира върху европейската перспектива на Западните Балкани. Освен това австрийският канцлер Себастиан Курц публично подкрепи идеята за замяна на територии, като начин за решаване на конфликта между Косово и Сърбия. Той дори разгледа този въпрос, докато се срещна във Вашингтон с президента на САЩ Доналд Тръмп и го помоли да се включи в този процес. Ходът на Австрия предизвика раздразнение в Германия, но публично, обаче, реагира само един ветеран германски дипломат - бивш пратеник на ЕС, Волфганг Ишингер. „Тръмп да реши европейски конфликт и да празнува в Белия дом? Страхувам се, че още не сме стигнали до там. Но докато не се намери решение, можем ли да празнуваме в Европа, а не отново, както през 90-те години във Вашингтон ”, пише по това време Ишингер. За да усложни още повече ситуацията, Курц се обърна към Германия, която  не одобрява категорично идеята за  промени границите. \r\nЗа да се противопостави на \"австрийския план\", Германия сега насърчава идеята за двоен суверенитет в Северно Косово, населено главно от сърби, на която Сърбия се противопостави, защото, както се казва, това означава признаване на Косово. Берлинската среща предизвика дебати и в Косово. Президентът Хашим Тачи в телевизионно интервю в четвъртък вечерта заяви, че Берлинската среща на върха няма да произведе нищо и „нищо няма да бъде погребано в Берлин“ - позовавайки се на австрийските медии, че корекцията на идеята за граница „ще бъде погребана“ на 29 април в Берлин. Тачи дори открито заяви, че основният адрес за решаване на косовско-сръбския въпрос са Съединените щати и рамковото писмо на президента на САЩ Доналд Тръмп.  Юлиян Марков", "date": "2019.04.20", "title": "Gazeta Express: Германия извади Австрия от срещата в Берлин заради съгласието на Виена с корекция на границите"}
{"url": "http://www.focus-news.net/news/2019/04/20/2648897/sofiya-vazrastni-i-sotsialno-slabi-hora-shte-poluchat-paketi-s-hrana-ot-kampaniyata-velikden-za-vseki-na-lazarovden.html", "text": "От 9.00 часа омбудсманът Мая Манолова ще присъства на празничната литургия по случай Лазаровден в столичния храм „Св. Успение Богородично“ в кв. „Обеля“, ул. „Дмитрий Лихачов“ № 4. Това съобщиха от пресофиса на  омбудсмана . След края на църковната служба пред храма националният обществен защитник ще дари пакети с храна на социално слаби и възрастни хора, събрани в акция „Купи и сподели“, част от Националната кампания „Великден за всеки – дари празник на баба и дядо“, която омбудсманът организира за четвърта поредна година. След 11.30 часа в столичния магазин на КАУФЛАНД на ул. „Скопие“ № 1, в кв. „Банишора“, Манолова се включва отново в събирането на хранителни продукти за трапезата на възрастните, които няма да получат надбавка върху великденските си пенсии.   \r\nТази година инициативата „Купи и сподели“ се реализира в три последователни уикенда преди Възкресение Христово с набирането на трайни пакетирани храни - олио, брашно, захар, ориз, макарони, консерви, боб, леща, бисквити, сухи пасти и др., които клиенти на магазина могат да закупят и оставят като дарение в специално поставените на изхода колички, брандирани с логото на кампанията.  \r\n44 магазина в 14 града на страната се включват в благотворителната  кауза – това са най-големите търговски вериги - БИЛЛА, КАУФЛАНД и ЛИДЛ, като към тях се присъединяват и регионални супермаркети -  Т МАРКЕТ, BULMAG, СЛЪНЧЕВИ ЛЪЧИ, ВИЛТОН, СЛАВЕКС, ВИРЕЯ ЛОМ, БОРУНА И ТИК-ТАК. /Магазините, които участват в инициативата „Купи и сподели“ по градове и часове  \r\nДоброволците в „Купи и следели“ от Софийски университет „Св. Климент Охридски“, Национален алианс за работа с доброволци /гр. Пловдив, гр. Кюстендил и гр. Стара Загора/, Национално сдружение „Младежки глас“ /гр. Бургас, гр. Стара Загора/, 50 деца - членовете на „Организацията на Българските скаути“ /гр. Варна и гр. Шумен/, ЕГ „Васил Карагьозов“ от гр. Ямбол, ОУ „Кулата“, ПГЛПТ, ПГ „Иван Хаджиенов“ и Младежки общински съвет /гр. Казанлък/, Фондация П.У.Л.С. /гр. Перник/, Общински ученически клуб „Екология и опазване на околната среда“ /гр. Лом/ и младежи от група „отГОворните“ /гр. Горна Оряховица/ оказват съдействие на всички, решили да подкрепят инициативата. Като доброволци се включват още и местните обществени посредници от гр. Шумен - Иван Капралов, от гр.Стара Загора - Надежда Чакърова – Николова и от гр. Казанлък – Гинка Щерева.", "date": "2019.04.20", "title": "София: Възрастни и социално слаби хора ще получат пакети с храна от кампанията „Великден за всеки“ на Лазаровден"}
{"url": "http://www.focus-news.net/news/2019/04/20/2648909/pazardzhik-traditsionnite-proletni-folklorni-praznitsi-lazarovden-i-tsvetnitsa-shte-se-provedat-s-uchastieto-na-sastavi-ot-chitalishtata.html", "text": "Традиционните пролетни фолклорни празници Лазаровден и Цветница с участието на състави от читалищата в община Пазарджик ще се проведат тази събота и неделя, съобщиха от общинската администрация. В двата дни на пл. „Константин Величков” в града автентични фолклорни песни и обичаи ще представят над 340 участници в съставите към читалищата от селата: Пищигово, Црънча, Братаница, Паталеница, Ивайло, Звъничево, Мало Конаре, Сбор, Юнаците, Гелеменово, Величково, Говедаре, Хаджиево, Огняново, Алеко Константиново, Главиница, Дебращица, Мокрище, Росен и читалище ”Виделина”- Пазарджик. Началото на програмата е от 11. 00 часа. Програмата на 21 април ще бъде открита в 10. 00 часа от фолклорен танцов ансамбъл „Северняче“ – гр. Попово, който е гост на нашите пролетни празници.", "date": "2019.04.20", "title": "Пазарджик: Традиционните пролетни фолклорни празници Лазаровден и Цветница ще се проведат с участието на състави от читалищата"}
{"url": "http://www.focus-news.net/news/2019/04/20/2648910/plovdiv-s-veloshestvie-otkrivat-velosezona-v-grada.html", "text": "Велосезонът в град Пловдив ще бъде официално открит от 11.00 часа, съобщиха от пресцентъра на  Общината . Традиционно стартът ще бъде даден от ул. „Стефка Николова“ (пресечка на бул. „Марица“ – юг). На пл. „Съединение“ още от 10.00 часа участниците ще могат да се регистрират и да получават своите номера, с които да участват в томбола с награди, най-голямата от които е велосипед. Шествието ще премине през бул. „Марица“ – юг, ще направи една обиколка на Гребната база и ще завърши на Кулата. Там участниците ги очаква много приятни моменти и музикална програма. На всеки един ще бъде дадена фланелка с цветовете на трикольора на България. Организатори са Община Пловдив и спонсори.", "date": "2019.04.20", "title": "Пловдив: С велошествие откриват велосезона в града"}
{"url": "http://www.focus-news.net/news/2019/04/20/2648911/sofiya-sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-futbolno-derbi.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща  от първа професионална лига  между отборите на ПФК „ЦСКА-София“ и ПФК „Левски” от 17.15 часа на Национален стадион „Васил Левски”. Това съобщиха от пресцентъра на  МВР . Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.   \r\nВратите за посетители ще бъдат отворени в 15.15 часа, добре е зрителите да се възползват от тази възможност, за да не се получи струпване пред входовете на стадиона в последния момент, призовават от СДВР. Напомняме, че на 7 август в Държавен вестник бр.65/2018  са обнародвани последните  промени в Закона за опазване на обществения ред при провеждане на спортни мероприятия.  \r\n Във връзка с провежданото спортно мероприятие,  в следобедните часове  е възможно е да възникне временно затруднение в движението в централната градска част.", "date": "2019.04.20", "title": "София: СДВР предприема мерки за охрана на обществения ред в столицата във връзка с футболно дерби"}
{"url": "http://www.focus-news.net/news/2019/04/20/2648906/plovdiv-s-reditsa-proyavi-shte-badat-otbelyazani-lazarovden-i-tsvetnitsa-v-asenovgradska-obshtina.html", "text": "С редица прояви ще бъдат отбелязани Лазаровден и Цветница в Асеновградска община, съобщиха за  Радио „Фокус“- Пловдив  от пресцентъра на Общината. През почивните дни Българската православна църква отбелязва големите празници Лазаровден и Цветница. В Асеновград те ще бъдат отбелязани от местните читалища и самодейните школи към тях, където се съхраняват и представят традициите и българските обичаи. На Лазаровден в събота от 10 часа на площада в село Избеглии Народно читалище „Христо Ботев” ще представи възстановка на обичая лазаруване, в който лазарки пеят песни за любов, плодородие, семейно благополучие и здраве. Детски танцов състав „Избеглийче” ще представи богатството и красотата на българското хоро с танцов спектакъл. На Цветница, или още Връбница, Народно читалище „Родолюбие”кани жителите на общината на празничен концерт-спектакъл от 11 часа. Участници тази година са детски театрален състав „Буратино” с ръководител Роси Стойкова, които ще поздравят с кратък цветен етюд по случай празника, ВГ „Родолюбие\".", "date": "2019.04.20", "title": "Пловдив: С редица прояви ще бъдат отбелязани Лазаровден и Цветница в Асеновградска община"}
{"url": "http://www.focus-news.net/news/2019/04/20/2648914/blagoevgrad-gradat-e-domakin-na-darzhavno-parvenstvo-po-handbal-za-mladezhi-do-19-godini.html", "text": "След 9-годишно прекъсване Община Благоевград отново е домакин на Държавно първенство по хандбал за младежи до 19 години. Това съобщиха от пресцентъра на  Община Благоевград . Организатор на спортното събитие е ХК „Интер“ – Благоевград. Турнирът ще се проведе в зала „Скаптопара“ в рамките на три дни – 20, 21 и 22 април.  Начало ще бъде дадено в 10.00 часа, а през следващите два дни състезанията ще стартират в 09.00 часа. Участие в първенството ще вземат клубовете „Интер“, „Локомотив“ – Горна Оряховица, „Левски“ – гр. Левски, „Спартак“ – Варна, „Фрегата“ – Бургас, „Локомотив“ – Мездра, „Добруджа“ – Добрич, „Осъм“ Ловеч. Община Благоевград пожелава успех на всички състезатели!", "date": "2019.04.20", "title": "Благоевград: Градът е домакин на Държавно първенство по хандбал за младежи до 19 години"}
{"url": "http://www.focus-news.net/news/2019/04/20/2648913/pazardzhik-negovo-preosveshtenstvo-konstantiyski-episkop-yakov-shte-oglavi-praznichnite-bogosluzheniya-v-katedralniya-hram-uspenie-na-presveta-bagaroditsa.html", "text": "Негово преосвещенство Константийски епископ Яков ще оглави Архиерейска света Литургия,  в катедралния храм \"Успение на Пресвета Багародица\", град Пазарджик, съобщи репортер на  Агенция \"Фокус\" . Начален час е 9.00 часа. На 21.04 – Вход Господен в Йерусалим /Цветница/, епископ Яков ще оглави отново Архиерейска света Литургия в храм „Успение Богородично“ гр. Пазарджик. Отново началният час на литургията е 9.00 часа.  \r\nНикола Петков", "date": "2019.04.20", "title": "Пазарджик: Негово преосвещенство Константийски епископ Яков ще оглави празничните богослужения в катедралния храм \"Успение на Пресвета Багародица\""}
{"url": "http://www.focus-news.net/news/2019/04/20/2648915/plovdiv-sastezaniyata-po-sportni-tantsi-izgryavashti-zvezdi-i-kupa-asenovgrad-shte-se-provedat-v-asenovgrad.html", "text": "Клуб по спортни танци „Асеновец” за пореден път е домакин на спортни прояви, които все повече се налагат с висок рейтинг в Държавния спортен календар на Българска федерация по спортни танци. Това съобщиха от  община Асеновград . В спортна зала „Асеновец” ще се състоят състезанията по спортни танци от Държавното лично отборно първенство, конкурс \"Изгряващи звезди\" и Националния турнир за Купа „Асеновград”. Събитието се провежда по случай Световния ден на танца 29 април и е под патронажа на кмета на община Асеновград д-р Емил Караиванов. Очаква се над 500 състезатели във всички възрастови групи от цялата страна да пристигнат в събота и да вземат участие в спортното мероприятие, което миналата година спечели общинския приз за „Спортно събитие в Асеновград за 2018 г.” на ежегодните награди на Община Асеновград. \r\nОфициалната част на събитието ще започне в 18.00 ч., а цялостната програма включва: \r\nI част – Турнир „Изгряващи звезди” от 9.30 ч. \r\nII част – Предварителни кръгове от 13.30 ч.", "date": "2019.04.20", "title": "Пловдив: Състезанията по спортни танци \"Изгряващи звезди\" и Купа „Асеновград” ще се проведат в Асеновград"}
{"url": "http://www.focus-news.net/news/2019/04/20/2648917/burgas-lektsiya-na-tema-morskite-farove-ot-nos-emine-do-ahtopol-shte-bade-predstavena-v-etnografskiya-muzey.html", "text": "Лекция на тема „Морските фарове от нос Емине до Ахтопол“ ще бъде представена в Етнографския музей в Бургас. Красотата и функцията на съоръженията за сигнализация и навигация в морето ще представи Татяна Байкушева по време на традиционната съботна лекция в музея. Това съобщиха от пресцентъра на  Община Бургас . Тя ще презентира кратка информация и авторски фотографии за морските фарове на нос Емине, старата фарова кула в Несебър и новото навигационно съоръжение там, „Огън Поморие“, трите бургаски фара, фаровете на остров „Света Анастасия“, на остров „Свети Иван“, на „Маслен нос“, в Приморско, в Царево и в Ахтопол. Участниците в лекторията ще могат да научат, какви са възможностите за наблюдение на тези интересни за туристите и пътешествениците обекти, в каква степен те са достъпни и как могат да бъдат достигнати. Лекторията ще включва още любопитни факти за начина на работа на морските фарове и хората, които се грижат за тях. Лекцията „Морските фарове от нос Емине до Ахтопол“ можете да посетите от 11.30 часа в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.04.20", "title": "Бургас: Лекция на тема „Морските фарове от нос Емине до Ахтопол“ ще бъде представена в Етнографския музей"}
{"url": "http://www.focus-news.net/news/2019/04/20/2648916/nikola-kostadinov-aktyor-i-rezhisyor-v-monospektakala-patnikat-vtora-chast-se-izsledvat-spomenite-na-choveka.html", "text": "В моноспектакъла „Пътникът“ – втора част, се изследват спомените на човека. Това каза за  Радио „Фокус“ – Пирин  Никола Костадинов, актьор и режисьор от Македония и възпитаник на Югозападен университет „Неофит Рилски“ – Благоевград. Той посочи, че премиерата на втората част на моноспектакъла от 19.00 часа ще се проведе в Камерната сцена на Драматичен театър „Никола Вапцаров“ в Благоевград. По думите му тази част е продължение на проекта. „В първата част на „Пътникът“ се изследва психологическата разруха на човека. Също така се изследват всички терзания и неща като например сблъсъка с всички проблеми, които среща човек, когато излезе от вкъщи като тези проблеми могат да бъдат емоционални, духовни и психологически. С първата част на „Пътникът“ ще взема участие във фестивала в Разград по танцов театър, който е на 25 април“, посочи Никола Костадинов. Той коментира, че във втора част на „Пътникът“ се разглеждат спомените на човека, защото всеки един от нас трупа спомени и е пътник, който е дошъл на този свят. „Ние създаваме спомени и след това излитаме на някъде“, каза още Костадинов. Актьорът допълни, че в „Пътникът“ – втора част се разглеждат онези спомени, които са останали в човека. „Анализират се въпросите какво представлявам аз, когато махна дрехите си. Друг въпрос, на който се търси отговор е дали има полет на човешкия дух и нуждата на хората един спрямо друг“, добави Никола Костадинов. \r\nДенис НИКИФОРОВ", "date": "2019.04.20", "title": "Никола Костадинов, актьор и режисьор: В моноспектакъла „Пътникът“ – втора част, се изследват спомените на човека"}
{"url": "http://www.focus-news.net/news/2019/04/20/2648919/burgas-gradat-se-vklyuchva-v-initsiativata-balgariya-pee.html", "text": "За втора поредна година Бургас се включва в Националната инициатива на Българския хоров съюз – „България пее“. От 19.00 часа в изложбена зала на Национална художествена академия – филиал-Бургас ще се проведе концерт, в който ще участват детски хор „Милка Стоева“ при МКЦ и академичен хор „Света Параскева“ към НХА. Това съобщиха от пресцентъра на  Общината . Гостуващият академичен хор при Национална художествена академия (НХА), под диригентството на Галина Луканова, ще внесе тържественост с изпълнението на студентския химн, на православните песнопения, с енергията на българския фолклор и експресивността на негърските спиричуъли. По-младите им колеги от детски хор „Милка Стоева“ с диригент Светла Стоева ще допълнят богатата хорова палитра на концерта с изпълнения на творби от бележити български композитори, ще зарадват публиката с популярната музика на Д. Елингтън, Б. Андершон, Фр. Меркюри. Входът е свободен и това ще донесе приятни мигове на бургаската публика с хоровото изкуство. Събитията в Бургас се организират от Община Бургас и Младежкия културен център.  \r\n„България пее“ е национална инициатива на Българския хоров съюз за популяризиране на хоровото пеене и поставянето му във фокуса на общественото внимание. Кампанията има за цел да покаже принадлежността на хиляди българи към това въздействащо изкуство, да представи красотата, богатството и колорита на хоровото майсторство в България. Друга цел на инициативата е да обедини хоровете от страната в името на обща идея и да насърчи тяхното развитие.", "date": "2019.04.20", "title": "Бургас: Градът се включва в инициативата „България пее“"}
{"url": "http://www.focus-news.net/news/2019/04/20/2648920/veliko-tarnovo-vavezhda-se-vremenna-organizatsiya-na-dvizhenieto-na-mps.html", "text": "Във връзка с подготовката и провеждането на концерт на открито във Велико Търново, се въвежда следната временна организация движението на МПС. Това съобщиха от пресцентъра на  Община Велико Търново . \r\nЗа времето от 16.00 до 20.00 часа за движение ще бъде затворена ул. „Васил Левски“ от кръстовището с ул. „Бачо Киро“ до кръстовището с ул. „Христо Ботев“.", "date": "2019.04.20", "title": "Велико Търново: Въвежда се временна организация на движението на МПС"}
{"url": "http://www.focus-news.net/news/2019/04/20/2648921/blagoevgrad-nad-700-uchastnitsi-shte-se-vklyuchat-v-otbelyazvaneto-na-mezhdunarodniya-den-na-tantsa-v-gotse-delchev.html", "text": "Над 700 са участниците, които тази година ще се включат в двудневното отбелязване на Международния ден на танца в град Гоце Делчев. Това съобщиха от пресцентъра на  Община Гоце Делчев . Събитието се организира за 11-та поредна година от Община Гоце Делчев и Народно читалище „Просвета - 1865” гр. Гоце Делчев, а интересът към него е все по-голям както от страна на зрителите, така и на участниците. Тази година в двудневната програма на 20 и 21 април, ще се включат 20 състава от страната и чужбина. Местните състави са 4, а останалите са от София, Благоевград, Девин, Панагюрище, Сандански, района на Разлог, Петрич и други. Специалните участници са Неврокопския ансамбъл за народни песни и танци гр. Гоце Делчев, както и гостите от Черна гора, Гърция и Северна Македония.  \r\nТази година, събитието ще бъде в памет на Запрю Икономов – дългогодишен ръководител на Неврокопски ансамбъл за народни песни и танци – гр. Гоце Делчев (роден на 20.04.1929 г. и починал на 30.01.2015 г.). Той е човек с изключителни заслуги за съхраняване и разпространяване на българското фолклорно богатство и е почетен гражданин на Гоце Делчев. \r\nНай-атрактивната част от двудневния празник е дефилето, в което ще се включат всички участници. То ще започне в 17.00 часа в събота, 20 април, и в него могат да участват също така жители и гости на града, които трябва да бъдат облечени с народни носии. Веднага след това, на площада пред Дома на културата ще започне и концерта на всички участващи групи и състави.  \r\nПрез втория ден в неделя, 21 април, ще има открит урок по разучаване на български хорả, който ще започне в 10.30 часа в Градския парк, а вечерта – още един концерт на участниците, който ще бъде в 18.:00 часа, отново в парка. Община Гоце Делчев е създала необходимата организация за нормалното протичане на празника, тъй като се очаква той да бъде посетен от много хора.  \r\nВсеки, който иска да бъде част от този празник на българщината и традиционните народни танци, е добре дошъл в Гоце Делчев за едно вълнуващо преживяване!", "date": "2019.04.20", "title": "Благоевград: Над 700 участници ще се включат в отбелязването на Международния ден на танца в Гоце Делчев"}
{"url": "http://www.focus-news.net/news/2019/04/20/2648923/pernik-za-shesta-poredna-godina-gradat-shte-stane-tsentar-za-sreshta-na-lyubitelite-na-balgarskite-narodni-hora.html", "text": "За шеста поредна година Перник ще стане център за среща на любителите на българските народни хора. Организатори на събитието са Община Перник и танцова къща „Приятели чрез танца“ към сдружение „Дай, бабо, огънче!“. Това съобщиха от пресцентъра на  Община Перник . Празникът ще стартира в 12.00 часа с дефиле от Минната дирекция до Двореца на културата, където ще бъде даден старт на фестивала. Деветнадесет любителски фолклорни състава с близо 350 участници от Перник, София, Пазарджик, Сандански, Дупница и други градове ще покажат как се съхранява богатството на родния фолклор, като се включат в надиграването на сцената пред Двореца. Задължително условие за участие е съставите да могат да играят характерните за Граово хора – Граовско, Четворно, Сватбарско и др. В надиграването има три възрастови групи – детска, младежка и смесена. За първа година фестивалът е отворен и за танцови състави. Провежда се в два раздела – „Да се забавляваме“ и „Да се надиграваме“. В първият раздел клубовете изпълняват две хора по желание, с времетраене до 6 минути. Вторият раздел има конкурсен характер. В него ще се изпълнява обработка на хоро с времетраене до 4 минути /хореографското решение да започва с автентичния образец на хорото/ и компетентно жури ще определи най-добрите участници. Единственото условие обаче е, че групите имат право да участват само в един от разделите. Както всяка година, така и тази, освен предвидените награди на участниците журито ще присъди и специалната награда на Кмета на общината – тъпан.  \r\nИнициативата е част от Общинския годишен план за младежта 2019 г. и от Годишния план на Консултативния съвет за младежка политика.", "date": "2019.04.20", "title": "Перник: За шеста поредна година градът ще стане център за среща на любителите на българските народни хора"}
{"url": "http://www.focus-news.net/news/2019/04/20/2648912/kosovski-vitsepremier-otnoshenieto-na-es-kam-regiona-shte-si-prolichi-kogato-tryabva-da-zapochnat-prisaedinitelnite-pregovori-sas-skopie-i-tirana.html", "text": "Косовският вицепремиер Енвер Ходжай заяви, че на срещата на върха на лидерите от Западните Балкани в Берлин, която ще се проведе в края на месеца по инициатива на германския канцлер Ангела Меркел и френския президент Еманюел Макрон, не може да се очаква предложение за окончателно споразумение между Косово и Сърбия, предава  скопският телевизионен канал „1ТВ“ . \r\nНа пресконференция в петък, Ходжай заяви, че след тези преговори и по-конкретно, в течение на лятото, „ще се види как Европейският съюз третира региона с отварянето на преговорите със Северна Македония и Албания и либерализацията на визовия режим за Косово, предава кореспондентът на МИА от Прищина. \r\nПо думите на политика, на срещата на 29 април в Берлин, чийто фокус ще бъдат отношенията между Косово и Сърбия, „може да се очакват препоръки, времеви рамки или предложения за продължаване на диалога, но не и договор“. \r\n„Това е многостранна среща, организирана от германците и французите, на която ще участват лидерите на страните от Западните Балкани. А на такива многостранни срещи не може да се очаква някакъв договор“, заяви бившият външен министър на Косово, който в момента е вицепремиер в правителството на премиера Рамуш Харадинай. \r\nПревод и редакция:", "date": "2019.04.20", "title": "Косовски вицепремиер: Отношението на ЕС към региона ще си проличи, когато трябва да започнат присъединителните преговори със Скопие и Тирана"}
{"url": "http://www.focus-news.net/news/2019/04/20/2648924/plovdiv-obshtinsko-predpriyatie-chistota-zapochva-da-sabira-po-zayavki-izlyazlo-ot-upotreba-obzavezhdane-na-grazhdanite.html", "text": "Общинско предприятие „Чистота“ пуска техника и екипи, които да събират и транспортират обемни отпадъци от излязло от употреба обзавеждане на гражданите. Става въпрос за гардероби, легла, дивани, шкафове, фотьойли, матраци ,  дюшеци, мебели и други подобни вещи. Това съобщи за  Радио „Фокус“-Пловдив  директорът на предприятието Иван Стоянов. „Това е поредната услуга, която предоставяме на пловдивчани с цел да подобрим още повече чистотата в града. Избрали сме почивните дни, тъй като тогава най-често се извършват ремонти по домовете“, каза Стоянов.  \r\nГрафикът вече е готов. Старите мебели ще се събират от 08.00 до 16.00 ч. В събота екипите ще работят в районите „Южен“, „Северен“ и „Западен“, а в неделя – в „Централен“, „Тракия“ и „Източен“. Иван Стоянов препоръчва в останалите дни пловдивчани да предават отпадъците от покъщина на специализираната площадка в предприятието – ул. „Даме Груев“ 64 А, която работи целогодишно без почивен ден. Освен мебели, там се приемат електроуреди, хартиени, картонени, пластмасови и стъклени опаковки, хартия и картон, градински химикали, пестициди, хербициди, препарати за поддържане на тревни площи, овощни и зеленчукови растения, флуоресцентни тръби и други отпадъци, съдържащи живак, бои, мастила, лепила/адхезиви и смоли, съдържащи опасни вещества, перилни и почистващи препарати, съдържащи опасни вещества, лекарствени продукти с изминал срок на годност и пластмасови изделия от бита. Директорът на „Чистота“ напомня, че съдове за строителни отпадъци от ремонти в домакинствата са разположени на 8 точки в града: район „Централен“ – ул. „Юрий Венелин“ №2 и  ул. „Странджа“ №1, район „Северен“ – ул. „Еледжик“ №11 (обръщалото на градските автобуси под Карловския надлез), район „Тракия“ – ул. „Цар Симеон“ (до ЖП гара „Тракия“, околовръстното), район  „Източен“ –  ул. „Богомил“ (срещу №100), район „Западен“ – ул. „Дивна“ №1, район „Южен“ – ул. „Даме Груев“ №64 А (пред базата на Общинско предприятие „Чистота“). \r\nФирмите са задължени сами да организират транспортирането на отпадъци от своята производствена дейност, а по утвърден от Общинския съвет ценоразпис Общинско предприятие „Чистота“ може да им предостави съдове тип „лодка“ за строителни отпадъци, както и други услуги, посочени в сайта на предприятието.", "date": "2019.04.20", "title": "Пловдив: Общинско предприятие „Чистота“ започва да събира по заявки излязло от употреба обзавеждане на гражданите"}
{"url": "http://www.focus-news.net/news/2019/04/20/2648922/reuters-kosovo-pribra-semeystvata-na-dzhihadistite-si-ot-siriya.html", "text": "Десетки жени и деца, роднини на сражавали се в Сирия косовски джихадисти, бяха транспортирани обратно в родината си в събота през нощта при строги мерки за сигурност, съобщава  Reuters . \r\n„Планираната операция за връщане на някои от нашите граждани от Сирия завърши успешно“, заяви министърът на правосъдието на страната Абелрад Тахири при посрещането на групата на летището в Прищина и обяви, че по-късно през деня ще бъдат пуснати подробности за акцията. \r\nСлед няколко часа на аеропорта, два автобуса с жени и деца бяха транспортирани под полицейски конвой в казарми точно до Прищина. \r\nПовече от 300 граждани на Косово, мъже, жени и деца са пътували до Сирия от 2012 г. Около 70 мъже, които се биха в редиците на екстремистки групировки, са били убити, посочва британската агенция. \r\nОт прищинската полиция заявиха, че около 150 жени и деца, включително 60 деца, родени във военни зони, са пленени при отстъплението на „Ислямска държава“, но не поясниха дали всички те са се върнали в събота. \r\nНито министърът, нито полицията са дали някакви подробности относно завръщането на косовските бойци. \r\nМеждународните и местните служби за сигурност преди това предупредиха за риска, породен от връщащите се бойци. През 2015 г. Косово прие закон, с който криминализира участието във военни конфликти в чужбина, което сега е наказуемо с до 15 години затвор. \r\nОколо 90% от населението на Косово са мюсюлмани, но в мнозинството си светски. \r\nДосега на територията на балканската страна не е имало джихадистки атаки, въпреки че повече от 100 мъже са били осъдени или обвинени по обвинения, че са участвали в боевете в Сирия и Ирак. Някои от тях бяха признати за виновни в планирането на нападения в Косово. \r\nПравителството заяви, че една форма на радикален ислям е внесена в Косово от неправителствени организации от Близкия изток след края на войната за независимост от Сърбия от 1998-99 година. \r\nПревод и редакция:", "date": "2019.04.20", "title": "Reuters: Косово прибра семействата на джихадистите си от Сирия"}
{"url": "http://www.focus-news.net/news/2019/04/20/2648925/sofiya-vavezhda-se-organizatsiya-na-dvizhenieto-za-provezhdane-na-kampaniya-populyarizirashta-bezopasnoto-shofirane.html", "text": "Въвежда се организация на движението за провеждане на кампания популяризираща безопасното шофиране. Това съобщиха от пресцентъра на  Столична община . От 12.00 часа днес до 20.00 часа на 21 април 2019 г. във връзка с провеждане на кампания за безопасно шофиране се осигурява паркингът при вход Б на Национален стадион „Васил Левски” (вляво от входа на бариерата) за провеждане на мероприятието.", "date": "2019.04.20", "title": "София: Въвежда се организация на движението за провеждане на кампания популяризираща безопасното шофиране"}
{"url": "http://www.focus-news.net/news/2019/04/20/2648926/gabrovo-na-pat-gabrovo-vrah-shipka-dvizhenieto-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е облачно. Температурата е 5 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.20", "title": "Габрово: На път Габрово – връх Шипка движението се осъществява с повишено внимание поради пропаднал участък"}
{"url": "http://www.focus-news.net/news/2019/04/20/2648918/sofiya-melnishkiyat-episkop-gerasim-shte-oglavi-arhiereyska-sveta-liturgiya-v-gorublyanskiya-hram-sv-vmchk-georgi-pobedonosets.html", "text": "Негово преосвещенство Мелнишки епископ Герасим - главен секретар на Светия Синод на Българската православна църква, ще оглави Архиерейска света Литургия в храм „Св. Вмчк Георги Победоносец“ в столичния кв. „Горубляне“, предаде репортер на  Агенция „Фокус“ . Началото е в 9.00 часа.  \r\nНикола ПЕТКОВ", "date": "2019.04.20", "title": "София: Мелнишкият епископ Герасим ще оглави Архиерейска света Литургия в горублянския храм „Св. Вмчк Георги Победоносец“"}
{"url": "http://www.focus-news.net/news/2019/04/20/2648933/burgas-zooparkat-v-grada-shte-bade-ofitsialno-otkrit.html", "text": "Зоопарк Бургас ще бъде официално открит в събота. Това съобщиха от пресцентъра на  Община Бургас . През целия ден посетителите ще бъдат допускани без входна такса. Съвсем наскоро бургаският стана един от десетте лицензирани зоопарка в България. Това му дава допълнителна възможност за обмен на полезна информация и екзотични животни, взаимопомощ при успешното им отглеждане, размножаване и лекуване, когато се налага. С новия лиценз собственикът на „Зоопарк Бургас“ Кръстьо Дъбов получи правото да отглежда и примати. Първите са вече тук! Това са чифт мадагаскарски лемури и чифт маймунки от вида зелена морска котка. На официалното откриване от 11.00 часа, което се организира със съдействието на Община Бургас, ще има развлекателна програма за малки и големи, песни и танци с лазарки, демонстрация с хищни птици и още изненади. \r\nТъй като се очаква голям интерес към събитието, на 20 април към кварталите „Черно море“ и „Рудник“, в близост до които се намира зоопаркът, ще пътуват не соло, а по-големите съчленени автобуси от градския транспорт по обслужващата линия №6. „Бургасбус“ ще пусне и два извънредни курса. \r\nВ „Зоопарк Бургас“ се отглеждат над 60 вида животни, близо 650 отделни екземпляра, в условия, близки до реалната им жизнена среда, на площ от 35 декара.", "date": "2019.04.20", "title": "Бургас: Зоопаркът в града ще бъде официално открит"}
{"url": "http://www.focus-news.net/news/2019/04/20/2648928/burgas-mokri-sa-patishtata-v-nyakoi-patni-uchastatsi-ot-oblastta.html", "text": "На някои участъци от областта пътищата са мокри. Това каза за  Радио „Фокус“ – Бургас  дежурният от Областно пътно управление. Видимостта е отлична, а движението се извършва нормално. В град Бургас движението също е нормално. Спокоен е трафикът по бул. „Одрин“,  както и по бул. „Димитър Димов“, в района на кръстовището с кръгово движение на входа на Бургас. По-натоварено е по бул. „Захари Стоянов“ в посока ж. к. „Меден Рудник“ заради ремонта на булеварда. \r\nМария КУРТЕВА", "date": "2019.04.20", "title": "Бургас: Мокри са пътищата в някои пътни участъци от областта"}
{"url": "http://www.focus-news.net/news/2019/04/20/2648932/blagoevgrad-prodalzhava-xxi-natsionalen-uchenicheski-konkurs-za-hlyaba-nash.html", "text": "Продължава XXI Национален ученически конкурс „За хляба наш…“ в Благоевград. Това съобщиха от пресцентъра на  Общината . Програмата във втория ден ще започне с представяне на разработките на учениците във XXI издание на конкурса и защита на научните им дейности. От 10.00 часа ще се проведе награждаване на отличените участници.  \r\nКатегориите, в които се състезават учениците са „Обреди“ и „Драматизации“ и „Млад дизайнер“ на тема „Жътва“.", "date": "2019.04.20", "title": "Благоевград: Продължава XXI Национален ученически конкурс „За хляба наш…“"}
{"url": "http://www.focus-news.net/news/2019/04/20/2648934/stara-zagora-gradat-shte-bade-domakin-na-xiii-tiya-turnir-po-shahmat-trakiysko-konche.html", "text": "От 10.00 часа градът ще бъде домакин на XIII-тия турнир по шахмат \"Тракийско конче\". Това съобщиха от пресцентъра на  Община Стара Загора . Той ще се проведе в залата на Младежкия дом. До момента са се записали  110 деца от Пловдив, Ямбол, София, Нова Загора, Казанлък, Раднево, Харманли, Свиленград, Асеновград и Бургас. Домакините ще бъдат представени от два клуба - \"Тракийско конче\" при читалище „Г. Бакалов“ и Шахматен клуб „Траяна\". \r\nНаградният фонд на  турнира е в размер на 2200 лв. Той ще се проведе в две групи - група А за деца до 10 ,12, 14 и 16 години и група Б - за деца до 8 години.  Съдия на турнира е младият Мирослав Митев от Раднево. Подготвили сме две купи и медали за всички деца в петте възрастови групи. За всеки шахматист ще има грамота за участие и малък спомен-подарък от 13-ия турнир, съобщи Таня Михайлова от читалище „Г. Бакалов“. За всички участници  ще има и вкусен обяд.", "date": "2019.04.20", "title": "Стара Загора:  Градът ще бъде домакин на XIII-тия турнир по шахмат \"Тракийско конче\""}
{"url": "http://www.focus-news.net/news/2019/04/20/2648930/varna-dvizhenieto-po-avtomagistrala-cherno-more-ot-km-0-do-km-8-se-izvarshva-dvuposochno-v-ednoto-platno-poradi-remontni-deynosti.html", "text": "Движението по автомагистрала „Черно море“ от км 0 до км 8 се извършва двупосочно в едното платно поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Движението се осъществява при пълно затваряне на платното посока Бургас – Варна и се пренасочва в платно посока Бургас. До 24 май движението по автомагистрала „Хемус“ в участъка пътен възел „Повеляново“ – пътен възел „Слънчево” от км 406 до км 416 се осъществява двупосочно в платното за Варна поради ремонтни дейности. Ограничено е движението в платно посока столицата. Трафикът се отбива при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на пътен възел „Слънчево“. Движението е пренасочено по път I-2 Русе – Варна. Двупосочно в едното платно се осъществява и преминаването на превозни средства в участъка Неофит Рилски – Девня от км 389 до км 400 поради ремонти. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Забранено е преминаването на МПС над 10 тона по път I-9 в участъка Кранево – Варна при км 83. Обходен маршрут e Кичево – Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/чaс поради неравности на асфалтовата настилка. \r\nБояна АТАНАСОВА", "date": "2019.04.20", "title": "Варна: Движението по автомагистрала „Черно море“ от км 0 до км 8 се извършва двупосочно в едното платно поради ремонтни дейности"}
{"url": "http://www.focus-news.net/news/2019/04/20/2648929/shumen-mokri-sa-patishtata-v-oblastta.html", "text": "Мокри са пътищата в област Шумен, предаде репортер на  Радио „Фокус“- Шумен . Времето е с разкъсана облачност до слънчево, духа слаб северен вятър, температурата на въздуха е между 4 и 7 градуса. Видимостта е нормална. Интензивно е движението по автомагистрала „Хемус“ в посока Варна. Движението по път I-2 между Каспичан и Варна от км 134 до км 146 се осъществява в една лента поради облицоване на канавки и частични ремонтни дейности на асфалтовата настилка. Ришки проход е отворен за движение. Върбишки проход е затворен. \r\nИвелина ИВАНОВА", "date": "2019.04.20", "title": "Шумен: Мокри са пътищата в областта"}
{"url": "http://www.focus-news.net/news/2019/04/20/2648927/prokuraturata-gdbop-i-mvr-izvarshvat-spetsializirana-aktsiya-sreshtu-grupa-za-trafik-na-hora-i-prane-na-pari-v-selo-drenovets-obshtina-ruzhintsi.html", "text": "Специализираната прокуратура, ГДБОП и ОДМВР-Видин, с подкрепата на Дирекция „Жандармерия“ в МВР, извършват действия по разследване на организирана престъпна група за трафик на хора с цел просия (предимно в Кралство Швеция), както и пране на пари. Процесуално-следствени действия се водят в село Дреновец, община Ружинци. Това съобщиха от пресцентъра на  Специализираната прокуратура . \r\nИзвършват се обиски, претърсвания, изземвания, разпити на свидетели.", "date": "2019.04.20", "title": "Прокуратурата, ГДБОП и МВР извършват специализирана акция срещу група за трафик на хора и пране на пари в село Дреновец, община Ружинци"}
{"url": "http://www.focus-news.net/news/2019/04/20/2648938/pss-usloviyata-za-turizam-sa-dobri-v-niskite-chasti-na-planinite.html", "text": "Условията за туризъм са добри в ниските части на планините. Това съобщиха за  Агенция „Фокус“  от  Планинската спасителна служба (ПСС) при Българския червен кръст (БЧК) . Температурите варират между минус 5 и плюс 5 градуса. Времето в планините е облачно, дух. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.20", "title": "ПСС: Условията за туризъм са добри в ниските части на планините"}
{"url": "http://www.focus-news.net/news/2019/04/20/2648937/stara-zagora-zapochva-proletnata-obrabotka-protiv-karlezhi-i-komari.html", "text": "Стартира пролетната обработка на тревните площи против кърлежи и комари в Стара Загора. Тя ще започне с детските градини и социалните домове в града. Ще бъдат обхванати още паркове, градини, площади, детски градини, кучешки площадки, стадиони, зони за спортни и културни мероприятия и др. Обработката ще се извърши от Пест корект ООД с биоцида Сайръс 10 ЕВ. Това съобщиха от пресцентъра на Община Стара Загора. \r\nНа 23 април в 20.00 часа започва обработката на детски площадки в АБ Център, от 22.00 часа на парковете в централната градска част и Аязмото, от 24.00 часа в АБ кв.”Лозенец”. \r\nГотов е графикът, по който ще се извърши дезакаризацията и дезинсекцията на територията на общината. Създадена е организация за окосяване на тревните площи, подлежащи на обработка. \r\nОбщата площ за обработване против кърлежи е 794 344 кв. м., от които 12 230 кв. м. детски ясли, 49 354 кв. м. детски градини, 25 360 кв. м. заведения за социални услуги, 375 400 кв.м. - паркове, улици и площадки в града и 332 000 кв. м. тревни площи в селата. ДГ 2 „Зорница“ ще бъде в ремонт до м. август 2019 г. \r\nПлощите, подлежащи на пръскане срещу комари са 533 295 кв. м. и обхващат детски площадки паркове и улици. Обработката ще се извърши с гръбни моторни пръскачки - STIHL. \r\nСъс заповед на кмета на Община Стара Загора Живко Тодоров са определени длъжностни лица, които ще следят за изпълнението на дейностите и ще присъстват на извършването и приемането на работата за съответните обекти. Контрол ще упражнява и Регионалната здравна инспекция.  \r\nНа обработка подлежат и „Гробищен парк“, в землището на с. Хрищени с площ 20 000 кв. м. и Античният форум в Стара Загора с прилежащите тревни площи, с площ 10 000 кв.м. \r\nОбработката на тревните площи в града ще се извършва едновременно от 3 екипа, а на детските и социални заведения от два екипа. \r\nПръскането в селата ще се извърши в началото на м. май т.г. Община Стара Загора си запазва правото на промени в графика при наличие на неподходящи климатични условия.", "date": "2019.04.20", "title": "Стара Загора: Започва пролетната обработка против кърлежи и комари"}
{"url": "http://www.focus-news.net/news/2019/04/20/2648939/veliko-tarnovo-v-pravoslavnite-hramove-se-otsluzhva-sveta-liturgiya-po-povod-lazarovden.html", "text": "В православните храмове във Велико Търново се отслужва света литургия  по повод Лазаровден, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на църковната служба. Най-много хора се стекоха в Катедралния храм „Рождество Богородично“. \r\nЛазаровден е християнски празник, който носи името на Свети Лазар. Името Лазар е символ на здраве и дълголетие. Лазар е бил приятел на Иисус Христос. Когато умира, четири дни след неговата смърт, той е възкресен. Бог казва „Лазаре, излез вън!“, и съживява Лазар, който излиза от гробницата си. \r\nЛазаровден се празнува на осмия ден преди Великден. На този ден се изпълнява обичаят Лазаруване. Младите жени, наречени „лазарки“, берат цветя за венците, които ще оплетат за празника Цветница (на следващия ден). Момите са пременени в традиционни фолклорни носии. Те обикалят къщите на селото, пеят обредни лазарски песни и благославят за здраве, щастие и берекет. Стопанинът на дома ги дарява с яйца, пари, плодове и дребни подаръци. \r\nНадежда КРЪСТЕВА", "date": "2019.04.20", "title": "Велико Търново: В православните храмове се отслужва света литургия по повод Лазаровден"}
{"url": "http://www.focus-news.net/news/2019/04/20/2648940/varna-velosipedist-e-postradal-pri-intsident-v-provadiya.html", "text": "Велосипедист е пострадал при инцидент в Провадия. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По информация на дежурния диспечер, вследствие на отнето предимство е възникнало ПТП между велосипедист и лек автомобил на територията на град Провадия. Велосипедистът е получил фрактура на раменната става, но е без опасност за живота.  \r\nПри друг инцидент през изминалото денонощие водач на лек автомобил е получил контузия на гръден кош при пътен инцидент в град Девня. Той е прегледан от медицински екип, без опасност за живота е.  \r\nОбщо 13 пътнотранспортни произшествия са регистрирани във Варна и областта през изминалото денонощие. Към момента няма информация за затруднения в движението на територията на града. \r\nБояна АТАНАСОВА", "date": "2019.04.20", "title": "Варна: Велосипедист е пострадал при инцидент в Провадия"}
{"url": "http://www.focus-news.net/news/2019/04/20/2648941/afp-egiptyanite-glasuvat-na-referendum-za-udalzhavane-na-upravlenieto-na-sisi.html", "text": "В събота египтяните гласуват на референдум за удължаване на управлението на президента на страната Абдел Фатах ас-Сиси, който дойде на власт след военен контрапреврат през 2013 година и се представя за стълб на стабилността в силно турбулентния близкоизточен регион, предава  AFP . \r\nТридневният плебисцит  се очаква да одобри конституционни промени, които ще удължат мандата на Сиси в най-многолюдната арабска държава най-малко до 2024 година \r\nОсвен това, измененията ще позволят на 64-годишният държавен глава да се кандидатира за още шест години, като същевременно ще увеличат контрола на президентската институция над съдебната система и ще дадат на военните още по-голямо влияние в политическия живот. \r\nКакто отбелязва „Франс прес“, референдумът противоречи на тенденциите за „мини арабска пролет“ в региона“, където през този месец чрез протести бяха свалени президентите-ветерани на Алжир и Судан. \r\nСиси овладя властта през турбулентните години след протестите от оригиналната „арабска пролет“ през 2011 година, когато бе свален дългогодишния египетски лидер Хосни Мубарак и на негово място дойде представителя на ислямистките партии Мохамед Морси. \r\nСиси, начело на военните, направи контрапреврат срещу правителството на „Мюсюлмански братя“ през 2013 година и през следващата бе избран за първия си мандат като президент, а след това беше преизбран през март 2018 година с повече от 97% от гласовете. \r\nПревод и редакция:", "date": "2019.04.20", "title": "AFP: Египтяните гласуват на референдум за удължаване на управлението на Сиси"}
{"url": "http://www.focus-news.net/news/2019/04/20/2648931/nad-2200-sa-imenitsite-na-lazarovden-i-tsvetnitsa-v-obshtina-targovishte.html", "text": "Над 2200 жители на община Търговище ще отбележат своя имен ден на 20 и 21 април – Лазаровден и Цветница. Това съобщиха от пресцентъра на  Община Търговище . В събота, Лазаровден, празнуващите са 11. 9 от тях носят името Лазар, а Лазарина се казват 2 дами в общината. В неделя, на Цветница, своя имен ден ще отбележат близо 1500 дами, носещи имена на цветя и растения. 296 от тях са кръстени Росица. Виолета се казват 196 от жените, Маргарита – 188, Цветелина – 126, Лиляна – 124, Цветанка – 99, Теменужка – 62, Калина – 59, Роза – 51, Здравка – 49, Невена – 46, Лилия – 41, а Камелия се казват 39 от жените в общината. Сред празнуващите на Цветница мъже най-много са кръстените Росен – 172. Името Калин носят 96 души, Здравко – 73, Цветелин – 61, Цветан – 69, Явор – 43, Ясен – 26, а Невен е името на 19 души. На Лазаровден и Цветница своя имен ще отбележат още Жасмина, Детелин, Детелина, Далия, Гергина, Дафина, Върбан, Гроздан и други.", "date": "2019.04.20", "title": "Над 2200 са имениците на Лазаровден и Цветница в община Търговище"}
{"url": "http://www.focus-news.net/news/2019/04/20/2648936/burgas-s-opasnost-za-zhivota-e-46-godishniyat-mazh-postradal-pri-katastrofata-na-am-trakiya-pri-izhoda-za-burgas.html", "text": "С опасност за живота е 46-годишният мъж, пострадал при катастрофата на АМ „Тракия“ при изхода за Бургас. Това съобщи за  Радио „Фокус“ – Бургас  дежурният от ОДМВР – Бургас. Мъжът е настанен в реанимацията на Бургаската болница с опасност за живота.  „Фокус“ припомня : Вечерта на 19 април в 21.05 часа на АМ „Тракия“ в района на изхода за Бургас, вероятно поради движение с несъобразена с пътните условия скорост, мокро пътно платно, самостоятелно катастрофира лек автомобил с ямболска регистрация, управляван от 46-годишен мъж. При инцидента автомобилът излиза от пътното платно и се самозапалва.  \r\nОще 3 пътнотранспортни произшествия са регистрирани за изминалото денонощие, но няма пострадали, нанесени са само материални щети. \r\nОсвен самозапалилият се автомобил, няма регистрирани други пожари на територията на Бургас. Няма сигнали за бедствия или аварии. Това съобщи дежурният от Общината. \r\nМария КУРТЕВА", "date": "2019.04.20", "title": "Бургас: С опасност за живота е 46-годишният мъж, пострадал при катастрофата на АМ „Тракия“ при изхода за Бургас"}
{"url": "http://www.focus-news.net/news/2019/04/20/2648942/varna-s-voenen-ritual-i-zaupokoyna-molitva-prez-pametnika-na-georgi-benkovski-shte-badat-otbelyazani-143-godini-ot-aprilskoto-vastanie.html", "text": "С военен ритуал и заупокойна молитва през паметника на Георги Бенковски ще бъдат отбелязани 143 години от Априлското въстание във Варна. Това съобщават от организаторите от  Община Варна . Събитието се организира със съдействието на Военноморските сили и Варненската и Великопреславска митрополия. От 10.00 часа пред паметника на Георги Бенковски в Морската градина ще бъде отслужена заупокойна молитва и ще бъдат положени венци и цветя с военен ритуал.", "date": "2019.04.20", "title": "Варна: С военен ритуал и заупокойна молитва през паметника на Георги Бенковски ще бъдат отбелязани 143 години от Априлското въстание"}
{"url": "http://www.focus-news.net/news/2019/04/20/2648935/peter-siyarto-ako-zaviseshe-ot-ungariya-sarbiya-shte-stane-chlen-na-es-oshte-utre.html", "text": "Министърът на външните работи на Унгария Петер Сиярто заяви на митинга в подкрепа на сръбския президент Александър Вучич, който се проведе в петък в Белград, че Сърбия заслужава да стане член на Европейския съюз възможно най-скоро, а ако това зависеше от Будапеща, още утре, предава  скопското електронно издание „Нетпресс“ . \r\nРъководителят на унгарската дипломация прочете изказването си на сръбски език и подчерта, че е „неприемливо“ да се четат лекции на Сърбия и да се „оспорва нейния напредък“ в процеса на европейската интеграция. \r\n„Заслужавате да станете член на Съюза възможно най-скоро, а ако питат нас (унгарците), вие бихте станали член още утре. Вие сте истинска горда европейска нация и сте го доказали много пъти. С вашето влизане ЕС ще стане по-силен и именно по тази причина ние работим за това“, заяви Сиярто. \r\nПо неговите думи, до преди няколко години „беше немислимо първият дипломат на Унгария да бъде гост на кампания на управляваща партия“. Политикът оцени, че това, което той говори в петък вечерта в Белград, потвърждава, че отношенията между двете страни са „най-добрите досега“ и обясни, че до промяната се е стигнало благодарение на „личните усилия“ на лидерите на унгарската управляваща партия „Фидес“, „Сръбската прогресивна партия“ (СПП) и Съюза на войводинските унгарци в Сърбия. По подобен начин, добави той, Унгария се гордее със своята сръбска общност, осъзнаваща сръбската си идентичност, която я обогатява. \r\n„Днес можем да кажем, че Сърбия и Унгария са приятели, и още повече, че отношенията между двете страни никога не са били толкова добри, колкото днес“, каза Сиярто. \r\nСпоред него, днес може да се види, че „Централна Европа се засилва все повече“ и че отговорът за това е много прост – „правителствата на централноевропейските страни се ръководят от своята национална политика независимо от целия натиск“, на който са подложени. \r\n„Но на една силна Централна Европа й трябва силна Сърбия и на всички е ясно, че вашата страна е все по-силна и укрепваща, защото нашите лидери не пренебрегнаха националните си интереси“, посочи унгарският министър. \r\nСиярто е уверен, че „Сърбия ще бъде способна на големи дела“, както и че Сърбия и Унгария са „страни, които се основават на ценности, които са готови да защитават“. \r\nОтбелязвайки, че политическата стабилност е изключително важна за Будапеща и Белград, Сиярто каза, че неговата страна оценява това, което „Сърбия прави за унгарците, живеещи в страната“. \r\n„Вие сте истинска, горда, европейска нация и сте го доказали многократно. С присъединяването ви ЕС ще бъде по-силен и ще работим в бъдеще с вас и с президента Вучич. Да живее Сърбия, да живее приятелството между сръбския и унгарския народ“,  завърши Сиярто. \r\nУнгарският външен министър и преди това изрази подкрепа за митингите на Вучич по време на предизборните кампании. Правителствата на двете страни проведоха съвместно заседание на 15 април в Суботица, на което бяха подписани 11 меморандума и споразумения за сътрудничество, припомня скопската медия.  \r\nПревод и редакция:", "date": "2019.04.20", "title": "Петер Сиярто: Ако зависеше от Унгария, Сърбия ще стане член на ЕС още утре"}
{"url": "http://www.focus-news.net/news/2019/04/20/2648946/aktsenti-v-predavaneto-metronom-na-radio-fokus.html", "text": "Последна седмица преди началото на предизборната кампания, каква се очертава да е тя? За политическите събития от изминалите дни ще разговаряме в това издание на седмичното публицистично предаване „Метроном“ на Радио „Фокус“ с политическия анализатор Георги Харизанов и политолога Калоян Методиев. \r\nКакво да очакваме от срещата на 29-и април в Берлин на лидерите на страните от Западните Балкани и кой формира политиките на Балканите? За геополитическите игри ще разговаряме с Димитър Гърдев, експерт по международни отношения. \r\nКои са балканските Нотр Дам? За сигурността в храмовете, туристите и поддържането на вярата на прага на Великден? Събеседник по темата ще е проф. Христо Матанов от катедра „История на Византия и балканските народи“ в Софийския университет „Св. Климент Охридски“. \r\nЛазаровден е! Честито на всички празнуващи! В аванс ще честитим и на тези, които утре ще са именици. Как ще отпразнува имения си ден ще попитаме председателят на Народното събрание Цвета Караянчева, за да поговорим за най-светлия християнски празник Великден и обединението извън празниците. \r\nВ минутите до 13.00 часа ще проверим какво ще е времето през празничните дни. За това разчитаме на климатолога проф. Георги Рачев, преподавател по синоптичен анализ и синоптична климатология в Геолого-географския факултет на Софийския университет „Св. Климент Охридски. \r\nВодещ на това издание на „Метроном“ е Милослава Ангелова.", "date": "2019.04.20", "title": "Акценти в предаването „Метроном“ на Радио „Фокус“"}
{"url": "http://www.focus-news.net/news/2019/04/20/2648944/tass-voenni-korabi-ot-poveche-ot-10-strani-shte-uchastvat-v-parada-v-chest-na-70-godishninata-na-vms-na-kitay.html", "text": "Военноморските сили (ВМС) на Народноосвободителната армия на Китай (НОАК) от 22 до 25 април ще проведат парад и други тържествени мероприятия в чест на 70-годишнината от основаването си. Както заяви на пресконференция в събота заместник-командващият ВМС на НОАК вицеадмирал Цю Янпен, в тях ще участват кораби от Военноморския флот (ВМФ) на Русия, както и военни съдове от още повече от 10 страни, предава  ТАСС . \r\n„Мероприятията с участието на много страни ще се проведат от 22 до 25 април в Циндао (провинция Шандун, Източен Китай) и прилежащата му акватория и въздушно пространство. Към момента участието си са потвърдили военноморски делегации от повече от 60 страни от Азия, Африка, Европа и Тихоокеанския регион“, заяви той. \r\n„Повече от 10 страни, включително Русия, Тайланд, Виетнам и Индия, ще изпратят свои кораби да участват в тържествените мероприятия“, добави заместник-командващият ВМС на НОАК. „Този път морският парад ще се състои на 23 април в Циндао и прилежащата му акватория и въздушно пространство“, уточни военният. \r\nВоенноморските сили на НОАК са основани на 23 април 1949 година. \r\nНа парада в Циндао ще участват първият китайски самолетоносач „Ляонин“ и най-съвременните атомни подводници на страната. \r\n„От китайска страна в морската и въздушната част на парада ще участват самолетоносачът „Ляонин“, най-новите атомни подводници и ескадрени миноносци, както и изтребители“. Някои от тях ще бъдат показани за първи път“, отбеляза вицеадмиралът. \r\n„В парада ще участват 32 кораба. Те ще формират отряди от подводници, разрушители и самолетоносачи“, продължи той. По неговите думи, в парада ще бъдат задействани и 39 самолети, сред които такива за радиолокационно разузнаване, бомбардировачи, други разузнавателни самолети, обикновени и палубни изтребители и хеликоптери, както и патрулни и противоподводни самолети“. \r\nПревод и редакция:", "date": "2019.04.20", "title": "ТАСС: Военни кораби от повече от 10 страни ще участват в парада в чест на 70-годишнината на ВМС на Китай"}
{"url": "http://www.focus-news.net/news/2019/04/20/2648948/lilyana-pavlova-gerb-listata-na-bsp-e-silno-antievropeyska.html", "text": "Листата на БСП е силно антиевропейска. Това каза Лиляна Павлова, кандидат за европейските избори в листата на ГЕРБ и СДС в предаването „Денят започва с Георги Любенов“ по  БНТ . „Хората трябва да гласуват за по-добрите, за ГЕРБ“, заяви Павлова. Според нея е изключително важно да се обясни на българските граждани, че наистина трябва да се гласува. Тя отбеляза, че изпращайки българските представители в Европейския парламент, те трябва да имат умения да водят диалог и да отстояват позиции. „Всичко това е важно за България, защото Европа е на кръстопът. За нас е важно Европа да бъде единна. Трябва да имаме самочувствието, че сме европейци“, добави тя. На въпрос дали ако БСП изпрати повече депутати в Брюксел ще се стигне до предсрочни избори тя отговори: „Аз не смятам, че трябва да поставяме по този начин нещата. Европейските избори са важни, защото България е Европа. Не трябва да има това разделение,“ посочи Павлова. „За нашите опоненти, БСП като основна опозиция, тяхната листа е силно антиевропейска. По-голямата част от представителите в тази листа не познават нито институционалните, нито политическите механизми на европейските институции. Те затова се опитват да захлупят европейския дебат с вътрешнополитически проблеми,“ подчерта Павлова. Тя посочи също, че БСП не са се отзовали на призива на ГЕРБ за обединение на теми, които ще се защитават в Европейския парламент.", "date": "2019.04.20", "title": "Лиляна Павлова, ГЕРБ: Листата на БСП е силно антиевропейска"}
{"url": "http://www.focus-news.net/news/2019/04/20/2648947/zam-glavniyat-prokuror-ivan-geshev-desislava-ivancheva-e-obiknoven-kriminalen-sluchay-koyto-mozhe-bi-nyama-da-se-povtori-zashtoto-e-napraven-mnogo-elementarno.html", "text": "Десислава Иванчева е  един обикновен криминален случай, който може би няма да се повтори, защото е направен много елементарно. Това каза заместник-главния прокурор Иван Гешев в „Събуди се“ по  Нова телевизия.   Той обясни, че не разбира фиксацията върху делото и коментира, че интересите на различни олигарси са направили случая интересен. „От едната страна са дребни политически интереси, на някакви образувания, които се наричат партии. Те се съчетаха по странен начин с много неща. Съчетаха се с интересите на олигарсите, които са в ареста. Съчетаха с интересите на хората, които се укриват в Сърбия, да кажем. Съчетаха се с личностни интереси и се получи едно голямо кълбо от интереси, което превърна това дело в толкова интересно и толкова медийно. Част от това нещо се дължи на лошия късмет на мястото, където стана задържането на това лице и от един човек, който е разследван за корупция, който е невинен, защото няма присъда, но се опитват да го превърнат в знаме на борбата с корупцията“, допълни Гешев. \r\nНа въпрос защо Иванчева получава 20 години, Гешев посочи, че това, че досега не е имало такава присъда, не означава, че и сега не трябва да има. „Иска се борба с корупцията като в Румъния и в един момент се случва“, коментира той.  \r\nТой посочи, че битката на първа инстанция е приключила и коментира, че продължава тази на втора инстанция. „Това е една дребна битка на базата на голямата война с корупцията“, посочи той. \r\nПо думите му Специализираният съд и специализираната прокуратура са ценни за държавата и тя трябва да се грижи за тях, защото правят нещо, което никой друг не прави в страната.", "date": "2019.04.20", "title": "Зам. главният прокурор Иван Гешев: Десислава Иванчева е обикновен криминален случай, който може би няма да се повтори, защото е направен много елементарно"}
{"url": "http://www.focus-news.net/news/2019/04/20/2648952/sliven-izyaveni-sportisti-i-muzikanti-shte-badat-gosti-na-retro-parad-za-avtomobili-v-grada.html", "text": "Спортната легенда Йордан Йовчев, рали-шампионът Крум Дончев и рок музикантът Васко Кръпката ще присъстват на осмото издание на ретро парада в Сливен. Това съобщиха от пресцентъра на  Общината , която заедно със Сдружението за класически автомобили „Туида Класик“ е организатор на събитието. Парадът ще започне в 11.30 часа. От 12.00 до 14.30 часа ще има изложение на площад „Хаджи Димитър“. „Йордан Йовчев ще връчи награда в една от категориите, а Крум Дончев ще бъде част от журито. Васко Кръпката ще се включи като участник в ретро парада. Освен това, с рок музикантите от „Подуене блус бенд“ ще изнесат концерт от сцена на камион „ГАЗ“, с което ще дадат начало на своето турне из България по повод 30 години от създаването на групата“, е съобщил Валентин Дойчинов – председател на „Туида Класик“. От тази година се въвежда нова награда „Ос-кар“, която е за най-добър сценичен костюм. За тазгодишното издание на ретро парада в Сливен се очакват участници от цяла България, както от Чехия, Румъния, Сърбия и Гърция. В съпътстващата програма на събитието е включен конкурс за рисунка по темата ретро автомобили, с участието на ученици от Националната художествена гимназия „Димитър Добрович“-Сливен.", "date": "2019.04.20", "title": "Сливен: Изявени спортисти и музиканти ще бъдат гости на ретро парад за автомобили в града"}
{"url": "http://www.focus-news.net/news/2019/04/20/2648953/burgas-v-pomorie-shte-se-provede-hxvi-natsionalno-velikdensko-matematichesko-sastezanie.html", "text": "ХXVI Национално Великденско математическо състезание ще се проведе в Поморие под егидата на Съюза на математиците в България. Това съобщиха от пресцентъра на  Община Поморие . Състезанието ще бъде в сградата на СУ „Иван Вазов” – Поморие (гимназиален етап на обучение) и в него могат да се включат деца от І до ХІІ клас. От 10.00 до 11.30 часа – учениците от I и II клас, а от 10.00 до 12.00 часа – учениците от III   до XII клас. Темите са подготвени от секция „Изток” на СМБ и включват задачи с избираем отговор. Всяка задача има само един правилен отговор от четири възможни, като първите 3 са цифри, а последният –друг отговор. Посочването на друг отговор се приема за вярно, ако допълнително е записан верен резултат.  \r\nОфициалното закриване ще бъде на 25 април 2019 г. (четвъртък) от 12.30 часа, в кабинета по музика. Тогава ще бъдат обявени резултатите и ще бъдат връчени наградите на индивидуалните и отборни първенци. За отборното и комплексното класиране ще се вземат петте най-добри резултата в съответния клас. Резултатите  от състезанието ще бъдат обявени на сайта на училището само при условие, че при внасяне на таксите за участие се представят декларации от родителите за информирано съгласие за публично оповестяване на резултатите от състезанието.", "date": "2019.04.20", "title": "Бургас: В Поморие ще се проведе ХXVI Национално Великденско математическо състезание"}
{"url": "http://www.focus-news.net/news/2019/04/20/2648954/blagoevgrad-normalno-se-izvarshva-dvizhenieto-v-oblastta.html", "text": "Нормално се извършва движенито в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ не са регистрирани тежки пътни инциденти. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормален. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.  До този момент не е имало тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.04.20", "title": "Благоевград: Нормално се извършва движението в областта"}
{"url": "http://www.focus-news.net/news/2019/04/20/2648958/sliven-den-na-otvorenite-vrati-shte-se-provede-vav-filial-sliven-na-meditsinski-universitet-varna.html", "text": "Ден на отворените врати ще се проведе във Филиал „Сливен“ на Медицински университет-Варна. Това съобщиха от пресцентъра на  Община Сливен . Посещенията ще бъдат от 10.00 до 13.00 часа. В рамките на инициативата посетителите ще имат възможност да се запознаят с професиите на медицинската сестра и акушерката, както и с модерните условия за обучение на студенти във филиала. На модели ще бъдат демонстрирани обработка на рана, превръзки, инжекционна техника, тазометрия на бременната, раждане, грижи за новородено и още много други. На заинтересованите ще бъде предоставена информация за условията за прием и обучение на студенти по специалностите „Медицинска сестра“ и „Акушерка“ в град Сливен.", "date": "2019.04.20", "title": "Сливен: Ден на отворените врати ще се проведе във Филиал „Сливен“ на Медицински университет-Варна"}
{"url": "http://www.focus-news.net/news/2019/04/20/2648957/varna-natsionalen-festival-na-klubovete-po-aktivno-uchitelstvo-v-balgariya-shte-se-provede-v-su-geo-milev-v-grada.html", "text": "Национален фестивал на клубовете по активно учителство в България ще се проведе в СУ „Гео Милев“ в града. Това съобщи за  Радио „Фокус“ – Варна  директорът на учебното заведение Албена Павлова. „Театърът  в  образованието. Учене чрез преживяване” е темата на шестия национален фестивал, чиито домакин е варненското училище. Албена Павлова обясни, че в клубовете по активно учителство в различни училища в страната се прилага моделът „Учителско лидерство”, който събира европейски преподаватели в обща мрежа за сътрудничество и споделяне на добри практики в образованието. Директорът съобщи, че по време на мероприятието преподавателите от СУ „Гео Милев“ ще представят елементи от иновативни уроци по руски език, където училището е утвърдено като иновативна образователна институция. „Освен това ще представим тренинг за родители от първи клас с надслов „Можем сами: Ролята на възрастните при формирането на самостоятелността на децата“.  Идеята е тук класният ръководител на първи клас и педагогическия ни съветник да покажат как работят с родителите на нашите първокласници в посока утвърждаване на самостоятелността на децата, защото в училище те трябва да бъдат все по самостоятелни – да имат умението сами да взимат решения и също така да имат отговорността за своите постъпки“, посочи Албена Павлова. Тя допълни, че също така една от главните цели на учебното заведение е да подпомогне прехода от образованието в детската градина към това в училищна възраст. Поради тази причина училище „Гео Милев“ си партнира с редица детски заведения в града. „Колегите ще представят иновативни творчески техники при развитие на езиковите компетенции на учениците. Имам предвид езикови компетенции в областта на българския език и на чуждите езици. И ще презентираме урок с театрални техники по английски език за IV клас, като тук ще се стремим да създадем връзка между предучилищната подготовка на децата и подготовката им в началния етап, да бъде техния преход по плавен“, каза още директорът на училището. Тя допълни, че гостите на форума ще могат да представят своите обучителни разработки и идеи по зададената тема – „Театрални техники“. Събитието ще започне от 10.00 часа в СУ „Гео Милев“. Гости ще бъдат учители от средните училища и детските градини от Варна, Велико Търново, Враца, Лясковец и др. \r\nБояна АТАНАСОВА", "date": "2019.04.20", "title": "Варна: Национален фестивал на клубовете по активно учителство в България ще се проведе в СУ „Гео Милев“ в града"}
{"url": "http://www.focus-news.net/news/2019/04/20/2648949/burgas-nad-150-mladi-koloezdachi-shte-sporyat-za-otlichiyata-na-kupa-burgas.html", "text": "Над 150 млади колоездачи от 18 клуба от цялата страна във всички възрастови групи от момчета до юноши старша възраст ще спорят за отличията на „Купа Бургас“ през уикенда. Това съобщиха от пресцентъра на  Община Бургас . \r\nОрганизатор е Колоездачен клуб „Черноморец“, с подкрепата на община Бургас. Ще се проведе индивидуалното по часовник. Стартът е в 14.00 часа пред магазин Home max, к-с „Изгрев“, в посока мол „Странд“, прави се една цяла обиколка на мола. След това се преминава през кръговото движение на Мола и магазин „Home max“ и се финишира пред магазин „Зора“. Състезанието ще приключи около 17:30 часа. През втория ден на 21 април (неделя) е общият старт. Началото е в 10.00 часа от Летния театър в посока Пантеона, продължава към Експозиционен център „Флора“ Бургас, завой надясно към бистро „Тропикана“, към бункера. След това колоездачите поемат по втората крайбрежна алея, минават зад Летния театър по Дяволското изкачване, следва завой по втората алея вдясно и се излиза в началото на фонтаните, където е финалът. Юношите младша възраст ще направят 21 обиколки и ще изминат 32 километра, а за старшата възраст са предвидени съответно 30 обиколки и 45 километра. \r\nАтрактивното състезание по колоездене „Купа Бургас“ ще завърши около 13.30 часа, когато ще е церемонията по награждаването.", "date": "2019.04.20", "title": "Бургас: Над 150 млади колоездачи ще спорят за отличията на „Купа Бургас“"}
{"url": "http://www.focus-news.net/news/2019/04/20/2648955/kyustendil-dvizhenieto-v-uchastak-ot-patya-mezhdu-bobov-dol-i-selo-zhedna-se-osashtestvyava-v-edna-lenta-poradi-svlichane-na-zemna-masa.html", "text": "Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Това съобщиха за  Радио „Фокус“ – Пирин  от Областно пътно Сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. \r\nДенис НИКИФОРОВ", "date": "2019.04.20", "title": "Кюстендил: Движението в участък от пътя между Бобов дол и село Жедна се осъществява в една лента поради свличане на земна маса"}
{"url": "http://www.focus-news.net/news/2019/04/20/2648945/zam-glavniyat-prokuror-ivan-geshev-za-aktsiyata-sreshtu-alo-izmamnitsite-vchera-beshe-zadarzhan-edva-li-ne-tsyal-koltsentar.html", "text": "Вчера беше задържан едва ли не цял колцентър. Това каза заместник главният прокурор Иван Гешев в предаването  „Нова телевизия“  във връзка с разкриването на група, занимаваща се с телефонни измами. Той припомни, че 11 от задържаните са с мярка задържане под стража за 72 часа. Гешев уточни, че 6 от лицата все още са в Румъния и за тях ще бъде изискана заповед за екстрадиция. „Вчера беше задържан едва ли не цял колцентър. Вътре бяха около 30 човека с сградата“, посочи той. „Държавата беше в дълг към възрастните, които страдат от този тип престъпност, на които им се прибират и крадат и последните спестявания“, добави Гешев и посочи, че тези средства може би са пестени цял живот.  \r\n„Подходихме по-различно към това престъпление, директно към организираната група и работихме с МВР по цялата структура. Имаме добро взаимодействие“, допълни Гешев. „Подходихме комплексно към този случай. Когато се свършиш работата някой винаги казва, защо не по-рано. Не можем да носим вини, към моменти, когато не са съществували тези структури. Трябва да бъдат поздравени служителите, че по някакъв начин ще има справедливост“, коментира още зам. главният прокурор и отбеляза, че думите му тези случаи са обвързани с големи суми пари.", "date": "2019.04.20", "title": "Зам. главният прокурор Иван Гешев за акцията срещу „ало-измамниците“: Вчера беше задържан едва ли не цял колцентър"}
{"url": "http://www.focus-news.net/news/2019/04/20/2648962/stara-zagora-organizirat-obshtogradski-turisticheski-pohod.html", "text": "Организират общоградски туристически поход. Това съобщиха от   Община Стара Загора . Инициативата е на Туристическо дружество \"Сърнена гора\", съвместно с Община Стара Загора. Вече втора  година походи се организират от април до ноември. Целта е да се насърчи ходенето пеша за гражданите. Преходите са леки и приятни, подходящи са за всички възрастови групи. Водачите са от Туристическо дружество \"Сърнена гора\" . Маршрутът включва преход от  Стара  Загора - кв. \"Дъбрава \" - заслон \"Тихия кът\" - вр. \"Черен острец\" /Карасиврия/  - Стара  Загора.  Продължителността на похода е 4-5 часа. \r\nВодач на групата е Иван Меразчиев. Участниците трябва да бъдат с нужната екипировка/облекло/ - удобни спортни дрехи  и обувки, малка раница с храна и вода, връхна дреха. \r\nПри дъждовно време походът няма да се състои. \r\nПовече информация на фейсбук страницата на ТД „Сърнена гора“, тел. за контакт: 0882 966 462 – Ваня Петкова.", "date": "2019.04.20", "title": "Стара Загора: Организират общоградски туристически поход"}
{"url": "http://www.focus-news.net/news/2019/04/20/2648951/prof-albena-georgieva-lazarkite-vnasyat-proletta-i-obnovlenieto-v-domovete.html", "text": "Лазарките внасят пролетта и обновлението в домовете. Това каза в интервю за етнологът проф. Албена Георгиева  Агенция „Фокус“  по повод Лазаровден. „Вярва се, че лазарките внасят новото, пролетта, обновлението. Те са един вид жрици, които чистят пространството, наричат и носят късмет и благополучие на къщата. Посрещани са с радост и им дават яйца и други продукти“, обясни проф. Георгиева. „С влизането по дворовете на къщите, те се заявяват като моми, за които започва оглеждането. Свекървите започват да се оглеждат коя ще е най-подходяща за техния син или внук. Самото лазаруване е вече заявка за това, че момата е зряла, пораснала и вече може да ражда и съответно може да бъде задомена. Трябва да се намери подходящия дом, тоест тя да бъде харесана и одобрена“, обясни етнологът.   Пълния текст на интервюто четете по-късно в „Мнение”  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.20", "title": "Проф. Албена Георгиева: Лазарките внасят пролетта и обновлението в домовете"}
{"url": "http://www.focus-news.net/news/2019/04/20/2648963/burgas-proleten-zhenski-futbolen-turnir-shte-se-provede-na-igrishteto-v-park-arena-ozk.html", "text": "За четвърта поредна година Женски футболен клуб \"Бургас\" организира Пролетен женски футболен турнир. Това съобщиха от  пресцентъра на Община Бургас.  Началото на новото издание ще бъде дадено е 09.30 часа  на външното игрище в Парк \"Арена ОЗК\". Турнирът се осъществява с подкрепата на Община Бургас и е включен в спортния календар на града. В него ще вземат участие 9 отбора момичета, девойки и жени в следните гарнитури: девойки до 12 г., девойки до 15 г. и жени от градовете Варна, Монтана и Бургас. Турнирът се провежда две седмици преди Европейското първенство по футбол за девойки до 17 г., домакин на което е България. Тенденциите са женският футбол у нас да се развива и да привлича все повече момичета и девойки, които да тренират най-популярната игра в света.  Организаторите канят всички любители на дамския футбол да подкрепят участниците в турнира.", "date": "2019.04.20", "title": "Бургас: Пролетен женски футболен турнир ще се проведе на игрището в парк „Арена ОЗК“"}
{"url": "http://www.focus-news.net/news/2019/04/20/2648961/lilyana-pavlova-gerb-za-nas-e-vazhno-da-prochistim-sistemata-dori-tova-da-nanese-oshte-shteti-na-gerb.html", "text": "За нас е важно да „прочистим“ системата, дори това да нанесе още щети на ГЕРБ. Това каза Лиляна Павлова, кандидат за европейските избори в листата на ГЕРБ и СДС в предаването „Денят започва с Георги Любенов“ по  БНТ  във връзка с скандала около „Апартаментгейт“ и подадените оставки в партията. „Апартаментгейт“ безспорно нанесе щети на ГЕРБ. Но той нанася и щети на цялата политическа система. Защото разследвания и проверки има към целия политически спектър, и към БСП и останалите политически партии. Навсякъде има тези казуси. Разликата е, че при ГЕРБ се дадоха веднага оставки. Прочистването трябва да продължи. Това е волята и разликата в ГЕРБ“, обясни Павлова. Според нея ГЕРБ прави всички в името да се прочисти системата. „За нас е важно да си подредим държавата и да се „прочисти“ системата, дори това да нанесе още щети на ГЕРБ. Готови сме да понесем тази отговорност и да платим тази цена, защото прочистването в важно и волята да се подреди държавата“, допълни тя.  \r\nНа въпрос притеснява ли се от това, че лидерът на евролистата на БСП в лицето на Елена Йончева е доста силен опонент, журналист и говорител, тя отговори: „Ние не се кандидатираме за женската кеч лига. Ние се кандидатираме, за да представляваме достойно България в една институция, където трябва да бъдем дипломати и да имаме твърд глас, за да отстояваме интересите професионално и експертно“. По думите ѝ политиците трябва да боравят с данни и ясни инструменти. „Нашата основна цел е да връщаме младите хора в България. За първи път през 2018 г. имаме колкото са напуснали страната, толкова и върнали се. Това е една страхотна тенденция. Искаме да върнем тези, които заминаха да учат в чужбина. Към това се стремим, а за да го постигнем, не трябва да рушим имиджа на България, а да градим държавността,“ коментира Павлова.", "date": "2019.04.20", "title": "Лиляна Павлова, ГЕРБ: За нас е важно да „прочистим“ системата, дори това да нанесе още щети на ГЕРБ"}
{"url": "http://www.focus-news.net/news/2019/04/20/2648956/vmro-shte-registrira-listata-si-za-predstoyashtite-evropeyski-izbori.html", "text": "В ЦИК ПП „ВМРО – Българско национално движение“ ще регистрира листата си с кандидати за евродепутати за предстоящите европейски избори. Това съобщиха от пресцентъра на  партията . Документите за регистрация ще бъдат внесени от лидера на ВМРО, министър на отбраната и вицепремиер Красимир Каракачанов, заместник-председателят на партията и настоящ евродепутат Ангел Джамбазки, шефът на предизборния щаб и народен представител Юлиан Ангелов.  На събитието ще присъстват част от знаковите лица от патриотичната листа на ВМРО.  След внасянето на документите кандидатите за европейски представители от листата на ВМРО – Българско национално движение ще се отправят към паметника на революционерите от Македония, Беломорието и Одринско (паметник „Крилете“ на ъгъла на булевардите „Тодор Александров и „Христо Ботев“). Там те ще се поклонят пред подвига на героите от Априлската епопея.", "date": "2019.04.20", "title": "ВМРО ще регистрира листата си за предстоящите европейски избори"}
{"url": "http://www.focus-news.net/news/2019/04/20/2648960/gabrovo-detsa-shte-predstavyat-vazstanovka-na-obichaya-lazaroden-v-dechkovata-kashta-v-grada.html", "text": "Деца ще представят възстановка на обичая Лазароден в Дечковата къща в Габрово, съобщиха от  Музея . От 10.30 часа пъстър венец от музика, песни и танци ще заплетат малките лазарки от група „Дъга“ на Детска градина „Младост“ с учителки Татяна Илиева и Стоянка Бонева. Децата ще представят възстановка на обичая. Под чардака своя празничен дюкян ще разположи Дневен център за пълнолетни лица с увреждания – Габрово, от него всеки желаещ може да закупи сувенир, изработен от потребителите на Дневния център.", "date": "2019.04.20", "title": "Габрово: Деца ще представят възстановка на обичая Лазароден в Дечковата къща в града"}
{"url": "http://www.focus-news.net/news/2019/04/20/2648964/kardzhali-trakiyskata-organizatsiya-na-belomorskite-bezhantsi-ot-momchilgrad-otbelyazva-svoyata-90-godishnina.html", "text": "Тракийската организация на беломорските бежанци от Момчилград  „Момчил юнак“ отбелязва своята 90-годишнина. Това каза за  Радио „Фокус“  Йордан Митев, председател на читалище „Тракия-2009“. На събитието са поканени председателят на Народното събрание Цвета Караянчева, областният управител на Кърджали Никола Чанев, генерал-майор Нонка Матова - председател на Тракийското дружество „Руси Чанев“ в Пловдив, известният Стоян Райчевски, проф. Атанас Щерев, както и тракийци от много дружества в страната - Бургас, Варна, Пловдив, Сливен, Айтос, Джебел, Кирково, Аврен, Кърджали, каза историкът Йордан Митев. От 10.00 часа ще бъдат поднесени венци пред паметника на Момчил, паметника-костница на падналите в Балканските войни и паметника на Капитан Петко войвода. Ще бъде изнесен тържествен концерт от автентичен тракийски фолклор - танци и музика, пренесени от старите тракийски места в Беломорието от дружеството в Момчилград и тракийско дружество „Димитър Маджаров” в Кърджали, от децата от Детска градина „Зорница“-Момчилград и самодейци от Златоград.  \r\nОсновател и първи председател на тракийското дружество „Момчил юнак“ е Вълко Янков -  участвал в четата на един от тракийските войводи-герои Руси Славов. На 26 март 1929 година той събира няколко съмишленици бежанци, за да основат своята организация, която тогава има по-различни цели и те не са съхраняване на фолклора, а освобождаването на родните им места и присъединяването им към територията на България.  \r\nДарина ДЕЕНИЧИНА", "date": "2019.04.20", "title": "Кърджали: Тракийската организация на беломорските бежанци от Момчилград отбелязва своята 90-годишнина"}
{"url": "http://www.focus-news.net/news/2019/04/20/2648965/dobrich-obshtinata-organizira-bazar-velikdenska-flora-2019.html", "text": "Община град Добрич организира базар „Великденска флора 2019“, който ще продължи до 30 април 2019 г. включително, като официалното работно време е от 10.00 до 19.00 часа всеки ден до крайния срок на базара. Това съобщиха от пресцентъра на  Общината . Събитието ще се състои на пл. „Свобода”, а дейностите ще се осъществяват върху 8 места по 6 кв. м и 4 места по 12 кв. м, по схема на разполагане, утвърдена от главния архитект. Допустимият стоков асортимент са цветя (рязан цвят и букети), великденска украса и подаръчни стоки с великденска тематика.  Участие в базара могат да вземат земеделски производители, занаятчии, производители, които реализират собствената си продукция, еднолични търговци и юридически лица, заявили предварително участие.", "date": "2019.04.20", "title": "Добрич: Общината организира базар „Великденска флора 2019“"}
{"url": "http://www.focus-news.net/news/2019/04/20/2648969/informatsionno-obsluzhvane-shte-broi-glasovete-na-evropeyskite-izbori.html", "text": "Централната избирателна комисия е възложила на „Информационно обслужване“ АД компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент от Република България на 26 май 2019 г. Това ставя ясно от решение на  ЦИК .", "date": "2019.04.20", "title": "„Информационно обслужване“ ще брои гласовете на европейските избори"}
{"url": "http://www.focus-news.net/news/2019/04/20/2648959/petranka-nedelcheva-narodno-chitalishte-hristo-botev-1928-v-selo-golitsa-shte-otbelezhim-lazarovden-vapreki-namalyavashtiya-broy-detsa-v-seloto.html", "text": "Въпреки намаляващия брой деца в селото, ще отбележим Лазаровден. Това каза в интервю за  Радио „Фокус“ – Варна  Петранка Неделчева – дългогодишен настоятел в Народно читалище „Христо Ботев-1928“ в селото. В село Голица подготовка за празника е започнала още преди месец, когато децата са започнали да изучават народни песни. Петранка Неделчева обясни, че много семейства, които са родом от селото, вече живеят във Варна, но връщат децата си за почивните дни, за да участват в тези български традиции. „Мога само да отбележа със съжаление, че децата ни са малко, въпреки че има много хора, които са родени тук, но живеят във Варна. И за това дечицата идват на репетиция по време на ваканцията или пък в събота и неделя и по този начин учат песните“, посочи Петранка Неделчева. Тя разказа, че преди празника лазарките избират една от момите, която да бъде буенек. Лазаровден започва с обхождане на къщите в селото. По традиция стопаните даряват лазарките с боб, яйца и дребни пари. \r\nСлед като обходят всички къщи, те се събират заедно. В неделя те отиват на място, където се събират два дола и където водата е по-голяма и по-силна. Там се пускат венчетата и гледат кое венче ще излезе най-напред, тази мома ще се омъжи първа от всички лазарки, разказа Петранка Неделчева. Тя допълни, че по традиция всички лазарки се събират отново на Великден в къщата на избраната мома - буенек и сядат на трапеза с боба и яйцата, събрани по време на лазаруването. \r\nБояна АТАНАСОВА", "date": "2019.04.20", "title": "Петранка Неделчева, Народно читалище „Христо Ботев-1928“ в село Голица: Ще отбележим Лазаровден въпреки намаляващия брой деца в селото"}
{"url": "http://www.focus-news.net/news/2019/04/20/2648968/pazardzhik-festival-na-ruskata-kultura-shte-se-provede-v-obraztsovo-narodno-chitalishte-budilnik-1898-v-rakitovo.html", "text": "Фестивал на руската култура ще се проведе от 11.00 часа в Образцово народно читалище „Будилник-1898″ в Ракитово. Това съобщиха от  Общината . Над 30 индивидуални изпълнители и групи  – формации и хорове, са заявили досега участие във фестивала. Най-малката участничка е 6-годишната Михаела Стоянова от град Елхово, а сред групите са хоровите формации „Пловдивски ритми“ и „Орфей“ от град Пловдив. Ще има участници от Пещера, Велинград, град Костандово, село Исперихово и други. Община Ракитово ще се представи с участия на група „Евридика“, Женска певческа група „Горски здравец“, малките изпълнителки Гергана Благоева и Мария Гивечева, Георги Жеребцов и други. Освен руски песни, ще бъде представена и руска поезия и жители и гости на Ракитово ще могат да се докоснат до богатството на руската култура.", "date": "2019.04.20", "title": "Пазарджик: Фестивал на руската култура ще се проведе в Образцово народно читалище „Будилник-1898″ в Ракитово"}
{"url": "http://www.focus-news.net/news/2019/04/20/2648967/kyustendil-za-poredna-godina-v-kyustendil-shte-se-provede-tvorcheskoto-predizvikatelstvo-ikar.html", "text": "За поредна година в Кюстендил ще се проведе творческото предизвикателство „ИКАР”. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. По думите му инициативата е част от традиционното авиошоу „Осогово” в рамките на което ще се състои демонстрация на любителски ракети, самолети и планери. Събитието ще се проведе на стадион „Осогово”. „Целта е да провокираме детското творчество и участие на ученици в традиционното авиошоу – демонстрация на любителски самолети, ракети, и други летателни апарати „Осогово”, провеждано по повод Международния ден на авиацията и космонавтиката”, каза Бойко Малинов. Инициативата е за ученици от 8 до 18 години, които обичат да конструират и мечтаят да полетят на своите летателни апарати. \r\nВенцеслав ИЛЧЕВ", "date": "2019.04.20", "title": "Кюстендил: За поредна година в Кюстендил ще се проведе творческото предизвикателство „ИКАР”"}
{"url": "http://www.focus-news.net/news/2019/04/20/2648966/zhan-klod-yunker-nezavisimo-ot-otsrochkata-vse-oshte-ima-risk-ot-brekzit-bez-sdelka-ima-opiti-za-falshifitsirane-na-evropeyskite-izbori-vklyuchitelno-i-ot-strani-chlenki.html", "text": "Все още има опасност Великобритания да излезе от Европейския съюз без сделка, заяви председателят на Европейската комисия в събота, като призова Лондон да се възползва от 6-месечната отсрочка, за да работи над детайлите на развода с Брюксел, предава  Reuters . \r\nЮнкер даде пространно интервю пред германската медийна група Funke една седмица след като европейските лидер дадоха на Великобритания поредна отсрочка за Брекзит. \r\n„Никой не знае как ще завърши Брекзит. Това създава несигурност. Все още има страхове, че ще има твърд Брекзит без никакви договорки при излизането“, заяви той, визирайки дългосрочните негативни последици за европейската икономика. \r\nВъпреки че удължаването до 31 октомври не предлага никаква яснота за това, кога и дори дали, ще се състои Брекзит, Лондон трябва да използва времето умно, смята председателят на ЕК. \r\n„Надявам се, че британците ще се възползват от това време и няма отново да го пропилеят. Не можем да продължим да правим отсрочки безкрайно. Най-доброто решение за британците ще е да приемат Споразумението за оттегляне по време на допълнителния срок, който бе договорен“, заяви Юнкер. \r\nНо Споразумението за оттегляне, договорено от премиера Тереза Мей с Брюксел, бе отхвърлено три пъти от британския парламент. \r\nПредседателят на ЕК трябва да се срещне с президента на САЩ Доналд Тръмп на срещата на Г-20 в Осака през юни и предвиди , че предстои „оживена дискусия“. \r\n„Последният разговор продължи 6 часа и е добре, че вие не бяхте там“, разкри Юнкер, визирайки повишаването на тона по време на последния му разговор с Тръмп. \r\nПрез последните няколко месеца търговските отношения между САЩ и ЕС се влошиха сериозно заради наложените от Вашингтон мита и заплахите за нови. Попитан дали са възможни нови наказателни тарифи преди срещата на Г-20, Юнкер призова за търпение. \r\nТой призова Германия и другите страни да инвестират повече за растежа на Съюза, чиято икономика се очаква да се забави, един ден след като германският финансов министър Олаф Шолц изключи взимането на нови кредити, за да се стимулира анемичния растеж на страната. \r\n„Въпреки това, Германия трябва да използва финансовата си свобода за по-нататъшно намаляване на държавния дълг и увеличаване на инвестициите. Това включва и премахване на бюрократичните препятствия“, смята Юнкер. \r\nТой също така предупреди, че съществува риск от чуждестранни манипулации около изборите за Европейски парламент следващия месец, на които се очаква евроскептичните групи да се представят много силно. \r\nС очакваното участие на Великобритания, делът на евродепутатите евроскептици може да се увеличи до 14,3% от около 10% в момента, според резултатите от националните анкети, поръчани от Европейския парламент. \r\n„Виждам опити да се фалшифицират изборите за ЕП. Това идва от няколко централи и то не само извън границите на Съюза. Държавите в ЕС също искат да насочат волята на избирателите в конкретна посока чрез фалшиви новини“, заяви Юнкер, като добави, че Комисията е готова да се справи с този въпрос. \r\nПревод и редакция:", "date": "2019.04.20", "title": "Жан-Клод Юнкер: Независимо от отсрочката, все още има риск от Брекзит без сделка, има опити за фалшифициране на европейските избори, включително и от страни-членки"}
{"url": "http://www.focus-news.net/news/2019/04/20/2648950/1tv-makedoniya-poveche-ot-900-hilyadi-glasa-sa-nuzhni-za-pobeda-na-parviya-tur-na-prezidentskite-izbori-v-makedoniya.html", "text": "В неделя, 21 април, ще се проведе първия тур на президентските избори в Македония. Право на глас имат 1 808 131 гласоподаватели, които ще избират между тримата кандидати – Блерим Река, Гордана Силяновска-Давкова и Стево Пендаровски. Победа в първия кръг може да се постигне само ако някой получи повече от 50% от общия брой на избирателите, или 904 066 гласа, пише  скопският телевизионен канал „1ТВ“ . \r\nСъгласно член 81 от Конституцията на страната, ако никой не получи нужното мнозинство на първия тур, на втория отиват двамата кандидати, получили най-много гласове. \r\nВторият кръг на вота се провежда в срок от 14 дни след първото гласуване, в случая на 5 май. За президент ще бъде избран кандидатът с най-висок резултат, ако избирателната активност е по-висока от 40% (723 253), което е предвидено от член 121, точка 3 на Изборния правилник на Македония. \r\nАко и на втория тур нито един от двамата кандидати не получи нужния брой гласове, се повтаря цялата изборна процедура. \r\nПрезидентът на Македония се избира на общи и непосредствени избори, с тайно гласуване, за срок от 5 години. Едно и също лице може да бъде избрано за държавен глава най-много два пъти. Президентът трябва да е гражданин на Република Македония. \r\nЗа държавен глава може да бъде избрано лице, което в деня на изборите е навършило най-малко 40 години. Не може да бъде избран човек, който до деня на вота не е живял в страната най-малко 10 години през последните 15 години. Изборите за президент на Македония се провеждат през последните 60 дни от мандата на предходния държавен глава. \r\nПревод и редакция:", "date": "2019.04.20", "title": "„1ТВ“ (Македония): Повече от 900 хиляди гласа са нужни за победа на първия тур на президентските избори в Македония"}
{"url": "http://www.focus-news.net/news/2019/04/20/2648970/stoyanka-tenova-natsionalno-uchilishte-za-folklorni-izkustva-shiroka-laka-okolo-660-shte-badat-uchastnitsite-v-parviya-folkloren-konkurs-shiroka-laka-pee-sviri-i-tantsuva.html", "text": "в Широка лъка ще се проведе Първия фолклорен конкурс „Широка лъка пее, свири и танцува“, в който са заявили участие около 660 изпълнители. Това каза за  Радио „Фокус“ – Смолян . Конкурсът ще продължи и на 21 април. Стоянка Тенова – директор на Национално училище за фолклорни изкуства – Широка лъка. Целите на конкурса са да се съхрани, популяризира и развие българския музикален фолклор чрез младите таланти на България. Да се даде възможност чрез сцената на Националното училище за фолклорни изкуства – Широка лъка да се представят млади таланти от различни фолклорни области, отбеляза Тенова. Конкурсът ще се проведе в няколко раздела. „Първият е за индивидуални изпълнители – народно пеене, гайда, гъдулка, кавал и тамбура. Той е в три възрастови групи от 7-10 г. до 14 г. и до 18 години. В него има и най-много участници, особено в специалността народно пеене. Следващият раздел е народни хорове, оркестри и вокални групи. Другият е народни танци, с раздел за автентичен фолклор“, поясни Тенова. Тя допълни, че всяка година в конкурса ще има раздел посветен на известен  фолклорен изпълнител. Тази година той се нарича „С песните на Младен Койнаров“. До този момент участие в конкурса са заявили около  660 участници – има много танцови състави, групи за автентичен фолклор, около 106 са заявките за народно пеене, около 60 са заявките за фолклорни инструменти. „Надяваме се, че на светлите празници Лазаровден и Цветница на територията на НУФИ – Широка лъка ще бъде територия, но която се срещат талантите на България и ще празнуваме заедно“, посочи Тенова. \r\nФолклорният конкурс ще се проведе под патронажа на кмета Николай Мелемов с подкрепата на Кметство Широка лъка и Пловдивската Света Митрополия, подчерта Тенова и изказа благодарност за подкрепата на община Смолян и лично на кмета Николай Мелемов, който ще открие събитието. Тя изрази надежда, участниците да са доволни от това, че се явяват на един престижен конкурс, а на 21 април от 19.00 часа ще има и галаконцерт с участието на възпитаниците на Национално училище за фолклорни изкуства – Широка лъка и част от наградените участници. Стоянка Тенова каза още, че идеята на организаторите е конкурсът да се превърне в традиция, защото училището не е само образователна институция, а и културно средище. \r\nНели ГЕРГЬОВСКА", "date": "2019.04.20", "title": "Стоянка Тенова, Национално училище за фолклорни изкуства – Широка лъка: Около 660 ще бъдат участниците в Първия фолклорен конкурс „Широка лъка пее, свири и танцува"}
{"url": "http://www.focus-news.net/news/2019/04/20/2648971/veliko-tarnovo-s-10-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града", "date": "2019.04.20", "title": "Велико Търново: С 10 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/20/2648974/vmro-bnd-registrira-v-tsik-listata-si-za-evrovota.html", "text": "ВМРО - БНД регистрира в Централната избирателна комисия (ЦИК) листата си за евровота, предаде репортер на  Агенция „Фокус“ . Тя бе регистрирана от лидера на ВМРО и министър на отбраната Красимир Каракачанов, водача на листата Ангел Джамбазки, заместник-председателя на ВМРО Юлиан Ангелов, депутати от партията и кандидати за евродепутати. Сред кандидатите за евродепутати са Андрей Слабаков и ген. Димитър Шивиков. \r\nПред журналисти Красимир Каракачанов посочи, че Европа е на кръстопът и от тези избори зависи дали тя ще се движи по инерцията надолу към разпад на идентичността ибезконтролна нелегална емиграция или ще тръгне по един път, какъвто беше начертан от бащите на идеята за обединена Европа.  \r\nЕто и пълната листа на ВМРО-БНД: \r\n1. Ангел Джамбазки  \r\n2. Юлиан Ангелов \r\n3. Александър Сиди  \r\n4. Андрей Слабаков  \r\n5. Димитър Шивиков  \r\n6. Райна Дончева  \r\n7. Кристиян Шкварек  \r\n8. Мария Цветкова  \r\n9. Александър Урумов \r\n10. Карлос Контрера \r\n11. проф. Христо Смоленов  \r\n12. Теодора Мичева  \r\n13. Иво Пазарджиев  \r\n14. Цветомир Петров  \r\n15. Вергил Кацов  \r\n16. Красимир Червилов  \r\n17. Румяна Борисова  \r\nДеница КИТАНОВА", "date": "2019.04.20", "title": "ВМРО - БНД регистрира в ЦИК листата си за евровота"}
{"url": "http://www.focus-news.net/news/2019/04/20/2648977/krasimir-karakachanov-vmro-predlozhili-sme-lista-ot-hora-koito-sa-sposobni-da-zashtitavat-balgarskiya-interes.html", "text": "Предложили сме на Негово Величество българския избирател листа от хора, които са способни да защитават българския интерес. Това каза лидерът на ВМРО и министър на отбраната Красимир Каракачанов пред журналисти за листата на ВМРО – БНД, предаде репортер на  Агенция „Фокус“ . „Българският избирател според своите убеждения си избира за кого да гласува. Ако искат да гласуват за гей бракове, за еднополови, за джендърски конвенции, за 32 пола – има такава листа, могат да гласуват за нея – тя не е при нас обаче. Ако искат да гласуват за някакви утопии, отново да си играем на семейства, ляво и дясно и някакви други измислени ценности – имат избор. Ако искат да гласуват за хора, които в европарламента ще защитават българския национален интерес, както го правеше в продължение на 5 години Ангел Джамбазки по един твърд и непоколебим начин, то действително алтернативата им е ВМРО – БНД“, допълни Каракачанов.  \r\nДеница КИТАНОВА", "date": "2019.04.20", "title": "Красимир Каракачанов, ВМРО: Предложили сме листа от хора, които са способни да защитават българския интерес"}
{"url": "http://www.focus-news.net/news/2019/04/20/2648975/smolyan-arhimandrit-visarion-shte-sluzhi-v-shiroka-laka.html", "text": "Архиерейският наместник на Смолянска духовна околия Негово Високопреподобие архимандрит Висарион  ще отслужи празника в  храм „Св. Успение Богородично“ в с. Широка лъка. Това съобщиха от Архиерейското наместничество в Смолян. Той ще възглави св. божествената Литургия, а  в  съслужие с него ще бъде енорийският свещеник Иван Марински. Лазаровден се празнува на осмия ден преди Великден и ден преди Цветница. Това е последната събота на Великия пост преди Страстната седмица  и  Възкресението на Христос. На светата Литургия се споменава евангелското събитие, свързано с възкресението на Лазар от Иисус Христос. Това  чудодейно събитие е отразено в Евангелието на св. апостол  Йоан. Четири дни след като неговият приятел  Лазар, брат на Мария и Марта,  умрял и бил погребан в родното му място Витания, близо до Иерусалим, Спасителят  се върнал отвъд река  Йордан и видял Мария, която  паднала пред нозете му и рекла: „Господи, да беше Ти тука, нямаше да умре брат ми“.  Иисус, като я видя, че плаче, и юдеите, които я придружаваха, че плачат, разтъжи се в духа си и се смути. И рече: „Где го положихте?“ Казват Му: „Господи, дойди и виж.“  Исус се просълзи. Затова юдеите думаха: „Виж колко го е обичал!“… Иисус, прочее, като тъжеше пак в Себе Си, дохожда на гроба. Беше пещера, и на нея бе привален камък… И тъй, отместиха камъка. А Иисус подигна очи нагоре и рече: „Отче, благодаря Ти, че Ме послуша.  Аз знаех, че Ти винаги Ме слушаш; но това казах заради народа, който стои наоколо, за да повярват, че Ти си Ме пратил.“ Като каза това, извика със силен глас: „Лазаре, излез вън!“  Умрелият излезе, с ръце и нозе повити в саван, и лицето му забрадено с кърпа. Иисус им каза: „Разповийте го и оставете го да си иде.“ Тогава мнозина от юдеите, които бяха дошли при Мария и видяха това, що стори Иисус, повярваха в Него.“ Поради преследване, след Възкресението Христово Лазар бил принуден на напусне  Юдея и да се пресели на остров Кипър. По-късно бил въздигнат за епископ и служил там 18 години. \r\nНа Цветница  /21 април/ от 9.00 часа  ще започне  св. божествената Литургия  в катедрален храм  „Св. Висарион Смоленски“  в Смолян, възглавена от архиерейския наместник. Заедно с Негово Високопреподобие ще служи и духовенството от храма – отец Димитър Михайлов и отец Иван Марински. Песенното озвучаване ще бъде на църковния хор  с диригент Мария Кисьова. \r\nЦветница или Вход Господен е в памет на един от последните  дни  на земния живот на Господ – Влизането Му  в Йерусалим. След като възкресил  Лазар, Спасителят  се отправил за Йерусалим, за да се изпълни Божието писание. Било в дните пред еврейската Пасха – празник, посветен на бягството на евреите от Египет и почитането на Бог като изкупител. Според Евангелието  Христос пристигнал в града,  както се пее в кондака: „Носен на небесата върху престол, а на земята върху осле, Христе Боже, прие хвала от ангелите и прослава от децата, които Ти викаха:  „Благословен си Ти, Който дойде да призовеш Адама.“ Като видели Христос, хората много се зарадвали, защото го приели за  Спасител.  Започнали  да му се покланят и да застилат пътя му с цветя и палмови клони. Най-напред тичали към него дечицата. Всички пеели: „Осанна! Благословен Идещият в име Господне, Царят Израилев“. Фарисеите пък наредили на Христос да забрани на народа да ликува, на което Той отвърнал: „Казвам ви, че ако тия млъкнат, то камъните ще извикат“. Христос знаел какво ще се случи  до  седмица  –  ще бъде  съден, разпнат,  за да се изпълни Писанието. А след това ще се яви в Своето Възкресение, което ще промени света. \r\nНа Цветница  по време на светата божествена  Литургия  с нарочна молитва  се  благославят върбови клонки,  символизиращи  палмовите, с които е бил посрещнат в Йерусалим Иисус Христос.  След литургията се раздават на вярващите за здраве, а те с надежда и радост  ги занасят  в домовете си. \r\nНека  в тези празнични дни сме заедно в храма, за да възнасяме с благодарност молитви и да укрепяване вярата си, призовават от Архиерейското наместничество – Смолян.", "date": "2019.04.20", "title": "Смолян: Архимандрит Висарион ще служи в Широка лъка"}
{"url": "http://www.focus-news.net/news/2019/04/20/2648979/ministar-krasimir-karakachanov-razporedih-palna-proverka-na-protsedurata-po-sabaryaneto-na-stenata-na-bivsheto-voenno-podelenie-v-haskovo.html", "text": "Разпоредих пълна проверка на процедурата по събарянето на стената на бившето военно поделение в Хасково. Това каза вицепремиерът и министър на отбраната Красимир Каракачанов пред журналисти във връзка със срутилата се ограда на бивше военно поделение в Хасково, вследствие на което загина човек, предаде репортер на  Агенция „Фокус“ . \r\n„Това е имот с отпаднала необходимост от 2001 г. На 15 март съм и издал заповед да се започне обследване на този имот и да се пристъпи към процедура по малките обществени поръчки, т.е. тези, които са до 5000 лв. за фирма, която да реализира събарянето. Буквално преди няколко дни се е получила една оферта. По закон ние сме длъжни да имаме три оферти. Това всъщност е един малшанс, защото е пристъпено в процедура по събарянето. Имало е обезопасителна лента, която е поставена от общината, впоследствие от полицията“, каза още Каракачанов и определи случилото се като малшанс и инцидент. „Въпреки това съм разпоредил още вчера да се направи пълна проверка по цялата процедура, която се движи по събарянето на тази стена и въобще на целия обект, за да сме наясно има ли някаква персонална вина в някои от структурите, които отговарят за съхраняването на тези обекти. Съхраняване силно казано, защото те са с отпаднала необходимост“, посочи той и уточни, че тези обекти подлежат или на събаряне, или на продажба.  \r\nДеница КИТАНОВА", "date": "2019.04.20", "title": "Министър Красимир Каракачанов: Разпоредих пълна проверка на процедурата по събарянето на стената на бившето военно поделение в Хасково"}
{"url": "http://www.focus-news.net/news/2019/04/20/2648972/prof-albena-georgieva-s-tantsite-si-lazarkata-tryabva-da-pokazhe-che-veche-e-dostoyna-moma-za-zhenene.html", "text": "С танците си лазарката трябва да покаже, че вече е достойна мома за женене. Това каза етнологът проф. Албена Георгиева в интервю за  Агенция „Фокус“  по повод Лазаровден. „Във всеки двор те правят едни много прости стъпки. Разминават се една с друга, другите пеят и това се прави две по две. Не всички лазарки танцуват. Много е важно лазарката да стъпва достолепно, без да подскача много. Подскачат в танците децата, тя е вече мома и трябва да се движи мъдро, с много обрани движения. Трябва да се стегната, с наведени ресници, да показва, че е достойна, мъдра и зряла“, обясни тя. „Моминските групи са се събирали предварително, разучавали са песните от по-големите лазарки или от водачката на групата. Песните не са толкова дълги като коледарските, по-скоро по-кратки, по-лирични, но са също така за членовете на семейството. Особено важни са децата в песните - тези, които подрастват, на които се нарича късмет и здраве“, каза още етнологът. Проф. Георгиев обясни, че в премените на лазарките има невестински накити, тоест и невестински елементи. Обикновено те ги взимат от вече женени жени и то през изминалата зима. Лазаруването е през Великденския пост, когато сватби не се правят. Основната тематика на песните са обновлението, израстването, благополучието“, отбеляза етнологът.    \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.20", "title": "Проф. Албена Георгиева: С танците си лазарката трябва да покаже, че вече е достойна мома за женене"}
{"url": "http://www.focus-news.net/news/2019/04/20/2648982/anadolska-agentsiya-pechalbite-na-turskata-voenna-i-aviostroitelna-industriya-sa-dostignali-blizo-9-miliarda-dolara-prez-2018-godina.html", "text": "Военната и авиостроителната индустрия на Турция са регистрирали увеличение на печалбите си с 31% през 2018 година, като те са достигнали до 8,76 милиарда долара, предава  „Анадолската агенция“ . \r\nРъководителят на Председателството на военните индустрии Исмаил Демир заяви на церемония в Анкара в петък, че износът на турска отбранителна продукция се е увеличил с 20% през изминалата година до 2,2 милиарда долара. \r\n„Миналата година изразходвахме 1,45 милиарда долара за изследвания и развитие в сферата на отбраната“, отбеляза той, като посочи, че през 2018 година броят на заетите в този сектор се е увеличил до 67 хиляди души. \r\nДемир увери, че Турция ще продължи усилията си за развитие на този отрасъл. \r\nПревод и редакция:", "date": "2019.04.20", "title": "„Анадолска агенция“: Печалбите на турската военна и авиостроителна индустрия са достигнали близо 9 милиарда долара през 2018 година"}
{"url": "http://www.focus-news.net/news/2019/04/20/2648985/afp-v-severna-irlandiya-zadarzhaha-dvama-tiyneydzhari-za-ubiystvoto-na-zhurnalist.html", "text": "Двама млади мъже са арестувани за убийството на журналист в Северна Ирландия, заявиха от местната полиция в събота, предава  AFP. \r\nМомчетата, на 18 и 19 години, са арестувани в град Дери и са отведени в Белфаст, където ще бъдат разпитани. \r\nЖурналистът Лира МакКий бе застреляна късно вечерта в четвъртък по време на безредици в град Дери. \r\nПревод и редакция:", "date": "2019.04.20", "title": "AFP: В Северна Ирландия задържаха двама тийнейджъри за убийството на журналист"}
{"url": "http://www.focus-news.net/news/2019/04/20/2648983/pernik-detska-gradina-chuden-svyat-otbelyaza-svoya-40-godishen-yubiley-s-grandiozen-kontsert.html", "text": "С грандиозен концерт Детска градина „Чуден свят“ отбеляза своя 40-годишен юбилей, съобщиха от пресцентъра на община  Перник . Официален гост на тържеството беше кметът на Община Перник Вяра Церовска, която приветства колектива на градината и нейните възпитаници. Градоначалникът  връчи специален плакет на директора Галина Тонева  за всеотдайната работа и развитието на детската градина. „Днес е голям празник за Перник, защото няма нищо по-красиво от детската усмивка и по-мелодично от детската песен. За 40 години през градината са минали много деца и със сигурност тук има родители, които са били част от нея и сега с радост показват чудния свят на своите рожби. Желая ви радост и вдъхновение, и много успехи, както и напрежение, което да бъде успокоено от красивите детски усмивки и очи“, сподели кметът Вяра Церовска.  \r\nПразникът предизвика истинско вълнение и приятни емоции сред всички присъстващи в зала „Борис Гюдеров“ – гости и родители. В продължение на повече от час и половина малчуганите от всички възрастови групи показаха колко много са научили от своите учители. Те играха под звуците на най-различни видове музика и внесоха много положителни емоции. \r\nСред гостите на празника на детската градина бяха още зам.-кметът Севделина Ковачева,  кметът на кв. „Изток“ Емил Костадинов и Бойка Иванова от Регионалното управление на образованието.  \r\nВ момента ДГ \"Чуден свят \" се посещава от  380  деца, разпределени в 14 групи по възраст.", "date": "2019.04.20", "title": "Перник: Детска градина „Чуден свят“ отбеляза своя 40-годишен юбилей с грандиозен концерт"}
{"url": "http://www.focus-news.net/news/2019/04/20/2648981/burgas-poveche-ot-500-dushi-v-oblastta-praznuvat-imen-den-na-lazarovden.html", "text": "Повече от 500 души в област Бургас празнуват имен ден на Лазаровден. Това съобщиха за  Радио „Фокус“ – Бургас  от Териториална дирекция „Гражданска регистрация и административно обслужване“. 274 са имениците в града. Най-много са тези, които носят името Лъчезар, в областта те са 224, а в града 128. След тях се нареждат имениците, които носят името Лазар, в областта те са 186, а в града само 79. Други именици, които празнуват днес носят имената Лало, Лазарина, Лалка, Лазарин. \r\nМария КУРТЕВА", "date": "2019.04.20", "title": "Бургас: Повече от 500 души в областта празнуват имен ден на Лазаровден"}
{"url": "http://www.focus-news.net/news/2019/04/20/2648978/adelina-stefanova-hram-vavedenie-bogorodichno-v-blagoevgrad-sled-vazkresenieto-na-lazar-yudeite-povyarvali-che-isus-e-bozhi-chovek.html", "text": "Лазаровден е предшественик на прекрасния празник Цветница или както го наричат често Връбница. Това каза за Радио „Фокус“ – Пирин Аделина Стефанова, уредник в храм „Въведение Богородично“ в Благоевград. Стефанова отбеляза, че от еврейски превод „Елелазар“ или „Елеазар“ означава „Бог помага“. Църковният уредник разказа историята на празника: „Исус получил съобщение, че приятелят му Лазар бил болен. Той се забавил и когато пристигнал, Лазар бил погребан. Исус казал на опечалените сестри Марта и Мария: „Който вярва в мен, ще възкръсне“ и наредил да отворят гроба“. След като Исус влязъл вътре, докоснал Лазар и казал „Лазаре, стани“ и Лазар наистина станал, макар че вече били минали 3-4 дни от неговата смърт“. Тя обясни, че така юдеите повярвали, че Исус е Божи човек. „Лазар живял още 30 години и е умрял като епископ в град Китон на остров Кипър“, добави Стефанова. Тя посочи, че древните народи също вярвали във възкресението като гледали всяка година природата как се възражда. \r\nДенис НИКИФОРОВ", "date": "2019.04.20", "title": "Аделина Стефанова, храм „Въведение Богородично“ в Благоевград: След възкресението на Лазар юдеите повярвали, че Исус е Божи човек"}
{"url": "http://www.focus-news.net/news/2019/04/20/2648984/ministar-krasimir-karakachanov-ima-mnogo-bivshi-podeleniya-s-otpadnala-neobhodimost-problemite-s-tyah-sa-ogromni.html", "text": "Има много бивши поделения с отпаднала необходимост, проблемите с тях са огромни. Това каза вицепремиерът и министър на отбраната Красимир Каракачанов пред журналисти във връзка със срутила се ограда на бивше военно поделение в Хасково, вследствие на което загина човек, предаде репортер на  Агенция „Фокус“.  По думите му става дума за стотици имоти с отпаднала необходимост. „Има такива, които са по полета, в райони, където няма живи хора. Ние сме длъжни по закон да ги наблюдаваме, да плащаме данъци и т.н.“, уточни Каракачанов. Министърът посочи, че законът не позволява да се пристъпи към самостоятелни действия, ако процедурата е за до 5000 лв. са длъжни да обявят обществена поръчка, да има три оферти. „Това е процедурата. Тя е малко тромава за съжаление. Много от обектите не могат да бъдат продадени и реализирани, защото на тяхна територия има стари сгради и помещения, които буквално са необитаеми и за нищо не стават, но това вдига цената“, каза той и посочи, че цената на такова поделение е неимоверна висока за инвеститорите. Той посочи, че според законодателството се получава леко омагьосан кръг. На въпрос дали Военна прокуратура проверява случилото се в Хасково, той отговори: „Всички проверяват. Аз съм разпоредил вътрешна проверка. Говоря за структурата, която се занимава с тези имоти“, допълни той. На въпрос дали може да се говори за човешка грешка, министърът призова да се изчака проверката какво ще покаже. „Затова казвам повече малшанс, защото в процедура в действие се случва такова нещо“, обясни той. Министърът допълни, че още в понеделник се очаква да бъде готова проверката. „Колко ще продължи проверката на Военна прокуратура и оттам нататък на другите органи не мога да кажа“, уточни още министърът на отбраната. Във връзка с критиката на президента Румен Радев, че с „Апартаментгейт“ има уронване на държавността, Каракачанов обясни, че в днешния хубав слънчев ден не му се занимава да се връща към тези теми. „Казах си мнението за целия този „Апартаментгейт“. За мен е важно едно. Ако някой е придобил нещо в живота си, как го е направил – дали е използвал служебното си положение, за да го придобие на далавера и второто какви са парите, с които го е придобил. Дали са законни доходи, или не са. Казах ви моето мнение, че „Апаратментгейт“ целта му не е толкова да се удари този или онзи политик, а битката, която клокочи отдавна за избора на бъдещия главен прокурор“, коментира още Каракачанов. Във връзка с твърденията на президента за липса на политическа воля за борба с корупцията, министърът на отбраната отговори: „Не искам да коментирам върховния главнокомандващ“. \r\nДеница КИТАНОВА", "date": "2019.04.20", "title": "Министър Красимир Каракачанов: Има много бивши поделения с отпаднала необходимост, проблемите с тях са огромни"}
{"url": "http://www.focus-news.net/news/2019/04/20/2648988/varna-grazhdani-i-predstaviteli-na-mestnata-vlast-polozhiha-ventsi-i-tsvetya-pred-pametnika-na-georgi-benkovski-po-povod-143-godini-ot-aprilskoto-vastanie.html", "text": "Стотици варненци, представители на местната власт и образователни институции в града положиха венци и цветя пред паметника на Георги Бенковски по повод 143 години от Априлското въстание, предаде репортер на  Радио “Фокус” – Варна . От 10.00 часа пред паметника на революционера в Морската градина честването беше открито от представителния оркестър на Военноморските сили. След това протосингел на Варненската и Великопреславска митрополия отец Димитър, отслужи заупокойна молитва за героите, изгубили живота си за свободата на България. “Изминаха 143 години от априлското въстание. 143 години от най-често, най-святото и най-голямото събитие в цялата наша история. 143 години от Оборище, от кървавите писма на хвърковатата чета на Бенковски, от черешовото топче, от Баташкото клане. От куршума, който прободе ботевото чело”, заявиха в словото си водещите на събитието. Те припомниха ролята на Априлското въстание в развитието на България и го определиха, като едно от най-значимите събития в старата и нова история на страната. Венци и цветя положиха пред паметника на революционера Георги Бенковски областния управител на Варна Стоян Пасев, представители на местната власт, почетните консули на Италия и Индонезия, партиите БСП и Атака, представители на Областната дирекция на Министерството на вътрешните работи, кметовете на райони, Съюза на ветераните от войните и Съюза на сержантите от запаса и резерва и др. Честването завърши с марш на военни от Военноморските сили. \r\nБояна АТАНАСОВА", "date": "2019.04.20", "title": "Варна: Граждани и представители на местната власт положиха венци и цветя пред паметника на Георги Бенковски по повод 143 години от Априлското въстание"}
{"url": "http://www.focus-news.net/news/2019/04/20/2648989/voenno-okrazhna-prokuratura-plovdiv-vodi-razsledvane-za-ustanovyavane-prichinite-za-intsidenta-v-haskovo-pri-koyto-zagina-chovek.html", "text": "Военно-окръжна прокуратура Пловдив води досъдебно производство за установяване причините за инцидента със срутилата се стена на бившето военно поделение в Хасково, при който загина човек. Това съобщиха за  Агенция „Фокус“   от Военно-окръжна прокуратура – Пловдив. Случаят се разследва и от органите на МВР. Трагичният инцидент стана петък вечер около 18.30 часа.  \r\nДаяна ДЮЛГЕРОВА", "date": "2019.04.20", "title": "Военно-окръжна прокуратура Пловдив води разследване за установяване причините за инцидента в Хасково, при който загина човек"}
{"url": "http://www.focus-news.net/news/2019/04/20/2648990/veliko-tarnovo-darzhaven-kuklen-teatar-ruse-predstavya-spektakala-pepelyashka-v-grada.html", "text": "Държавен куклен театър – Русе представя спектакъла „Пепеляшка“ на великотърновска сцена. Представлението е част от съботния афиш на Куклен театър „Весел“, съобщават от  Кукления театър . Началният час е 11.00 часа, а мястото салона на читалище  „Искра”.  Любимото заглавие от афиша на русенските кукленици ще бъде представено за ценителите на театралното изкуство и на търновска сцена. Едноименната приказка на Шарл Перо е драматизирана от Джанан Каба. Постановката е на режисьора Александър Илиев, а сценографията и куклите – на Свила Величкова. Музикалната картина е дело на Александър Илиев. Популярната история разказват актьорите Теменуга Хараланова, Петя Венелинова и Мартин Маринов. Вечната приказка е за красотата на приказния дворец, към който всички се стремим, за историята на бедното сираче, успяло да надживее злобата на своята мащеха и доведената си сестра… Малките зрители ще бъдат активни участници в действието. Те ще помогнат на Пепеляшка да събере зрънцата, те ще я заведат в двореца, те ще са гостите на бала… И добротата накрая отново ще възтържествува – и на сцената, и в детските души. Какъв би бил смисълът на живота, ако децата не превръщат своите мечти в реалност? Приказка, която докосва мечтите, която сбъдва желанията, която ни дава надежда, че винаги най-доброто предстои ! Приказка, в която Доброто и Злото си обявяват съревнование, а кой ли ще победи?…  Приказка без възраст, защото децата и техните родители искат отново и отново да преживяват трогателната история на бедната Пепеляшка… И така – рано или късно побеждават добротата, красотата и любовта. Проектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2019.04.20", "title": "Велико Търново: Държавен куклен театър – Русе представя спектакъла „Пепеляшка“ в града"}
{"url": "http://www.focus-news.net/news/2019/04/20/2648986/gabrovo-obichayat-lazaruvane-shte-bade-predstaven-v-etnografski-muzey-etar-na-otkrito.html", "text": "Обичаят Лазаруване ще бъде представен в Етнографски музей на открито „Етър“ в Габрово, съобщиха от  Музея . От  11.30 и 13.30 часа момичетата, включени в образователната програма на „Етър”-а „Училище за лазарки”, ще представят традиционния за Лазаровден обичай.  Празникът се отбелязва на осмия ден преди Великден и е един от най-красивите пролетни празници, посветен на любовта и плодородието. Според народната традиция празникът, наричан още „Лазар“, „Лазарица“ или „Лазарова събота“ е денят, в който момите, след като лазаруват, могат публично да се момеят, да се гиздят, да се задомяват. Старите вярвания казват, че „нелазарувала мома не е мома“, че „мома, ако не е била на Лазар не може да се задоми“, затова на такива моми се гледало с пренебрежение и присмех. Лазарките са момичета от 10 до 16 години, разделени по групи с еднакъв възрастов състав. „Бъдещите“ моми започват да се готвят за участието си в обреда още „среди пости”, като се събират, за да разучават и да си припомнят лазарските песни и танци. Музеят „Етър” възражда тази традиция с провеждането на „Училище за лазарки” – образователна програма, която се реализира от девет години, а интересът расте с всяко следващо издание. \r\nЛюбопитни факти за Лазаруването: В Софийско най-голямата и най-порядъчната мома се признава за ,,селска кумица”, която води групата на лазарките. Тя се състои от шест или седем лазарки, които оформят една чета. В четата има четири ,,пеячки” и две ,,шеталици”, а седмото момиче носи кошницата за яйцата. В Добруджа и в някои тракийски райони лазаруват малки момичета до 10-12 години. Едно или две от тях са облечени като \"булки” и забулени с червена кърпа. Докато булката ,,шета”, т.е играе, останалите пеят. В южните и източни райони на България лазарските групи са от по-големи моми и са известни с названията ,,Лазарица”, ,,буенец”, ,,кол”, ,,прът”. Начело на групата застава момата, която знае най-добре песните и умее да води най-добре лазарското хоро. Носи названията ,,боеница”, ,,войвода”, ,,кума”, „изводачка”, ,,чаушка”. Последната мома на хорото се нарича „яйчерик”, понеже тя носи кошницата с яйцата. Водачката на групата носи кърпа, с която играе и накрая на танца я слага върху рамото на стопанката, която връзва в нея пари. Брашното, с което стопанката дарява лазарките го изнася в сито, което търкулва, като е хубаво то да се захлупи. Това предвещава добра година. В Североизточна България  се наблюдават три възрастови групи лазарки – малки момиченца, момичета между 10 и 13 години и големи моми, като именно в тази последователност те обикалят селото. В отделни села на Русенско, Разградско и Бургаско в групата на момите има две обредни лица- „буенек”и „булка”. Буенекът е мома, облечена в мъжка риза, с калпак на главата и разпуснати коси. На кръста й са окачени разноцветни кърпи, носи дървена сабя или „върбия”, която върти над главата на булката при изпълнението на обредния танц. За булка се избира 8-10 годишно момиче с живи родители. Облечено е в булчински дрехи и забулено с червена кърпа. В Източна Тракия лазарките правят кукла, като обличат кросно или кръстачка от чекрък в женски дрехи. Пръскат куклата с вода на чешмата или я пускат в кладенец. Даровете от лазаруването продават и купуват с парите вълна, изпридат я и изтъкават въжета за люлките на Гергьовден. Единствено от брашното приготвят „лазарски” хляб и го раздават на всички в селото. Общо за всички лазарски групи е изискването в облеклото им да има елементи от невестинска премяна. Върбовото моминско венче е могъщ пазител на момата. То я пази от магии и завист, както и от змейова любов. Ако змей залюби мома, тя не поглежда ергените и не минава под венчило. \r\nСлед кумиченето момите „говеят” , т. е. не говорят на кумата до Великден, когато се събират на гости в дома й. Там се гощават и заедно с ергените се черпят с питиета. При първото пиене всички пият „закукено”- мома и ерген си кръстосват ръцете с чашите и така пият. По този начин показват чувствата си един към друг.", "date": "2019.04.20", "title": "Габрово: Обичаят Лазаруване ще бъде представен в Етнографски музей „Етър“ на открито"}
{"url": "http://www.focus-news.net/news/2019/04/20/2648987/angel-dzhambazki-vmro-uvereni-sme-v-dobriya-rezultat-na-evrovota-takav-za-nas-e-spechelvaneto-na-dva-mandata.html", "text": "Уверени сме в добрия резултат на евровота, такъв за нас е спечелването на два мандата. Това каза водачът на листата на ВМРО – БНД Ангел Джамбазки пред журналисти, предаде репортер на  Агенция „Фокус“ . Според Джамбазки това е осъществимо към този момент. „Листата ни представлява единството на българската нация. В нея ще видите представители на различни български национални общности, религиозни деноминации, хора доказани родолюбци, патриоти, националисти, професионалисти. Листата ни представлява обединението на националната ни идея. Отиваме на тези избори с твърдата задача по теми като миграция, разселване на нелегални мигранти, борба срещу радикализма и нахлуването на ислямистки нашественици на територията на България и Европа“, заяви Джамбазки. Той призова всички български родолюбци и патриоти да не разпиляват гласове. „Ако искат да бъдат представени в ЕП, техният избор е ВМРО – БНД“, допълни водачът на листата на партията.  \r\nДеница КИТАНОВА", "date": "2019.04.20", "title": "Ангел Джамбазки, ВМРО: Уверени сме в добрия резултат на евровота, такъв за нас е спечелването на два мандата"}
{"url": "http://www.focus-news.net/news/2019/04/20/2648992/plovdiv-dvama-dushi-sa-zaginali-sled-intsident-s-chasten-samolet-kray-selo-orizari.html", "text": "Двама души са загинали след инцидент с частен самолет край село Оризари. Това съобщи за  Радио „Фокус“ - Пловдив  говорителят на ОДМВР-Пловдив. Сигналът е подаден около 10.20 часа. Загинал е пилотът на самолета и негов спътник, за който все още няма данни. Самолетът е двуместен. Паднал е в района на стадиона на селото. В момента на място се извършва оглед.  \r\nЦветана ТОНЧЕВА", "date": "2019.04.20", "title": "Пловдив: Двама души са загинали след инцидент с частен самолет край село Оризари"}
{"url": "http://www.focus-news.net/news/2019/04/20/2648994/tass-rusiya-mozhe-da-postroi-dve-atomni-podvodnitsi-borey-k-s-krilati-raketi.html", "text": "Министерството на отбраната на Русия разглежда възможността за построявване на две атомни подводници от новия тип „Борей-К“, които ще могат да изстрелват крилати ракети, съобщи в събота пред  ТАСС  източник от руския военно-промишлен комплекс (ВПК). \r\n„Военното ведомство разглежда възможността за създаване на още два „Борея“, но не с балистични, а с крилати ракети с голям обсег. Ако се вземе това решение, подводниците ще се строят по новия проект „Борей-К“ с предаване на поръчителя след 2027 година“, заяви събеседникът на агенцията без да даде повече подробности за предполагаемите характеристики на новите подводници. \r\nВ момента руските субмарини от серия „Борей“, както подводниците проект 955, така и подобрените 955А („Борей-А“), са стратегически и могат да носят на борда по 16 балистически ракети „Булава“. В бойния състав на руския флот има три подводници проект 955 – „Юрий Долгорукий“, „Александр Невский“ и „Владимир Мономах“, а в момента се провеждат ходови изпитания на главната подводница от модернизирания проект 955А „Княз Владимир“, освен това в корабостроителницата „Севмаш“ в Северодвинск се строят още четири подводници „Борей-А“. \r\nКъм днешна дата Военноморския флот на Русия има два типа подводници: субмарини проект 949А „Антей“ и подводници проекти 885 „Ясень“ и 885М „Ясень-М“. В бойния състав на флота има шест „Антея“ (всеки има на въоръжение по 24 крилати ракети „Гранит“) и една подводница проект 885 „Северодвинск“. В момента се провеждат заводски ходови изпитания на главната подводница от модернизирания проект 885М „Казань“ и се строят още пет от този вид. (на „Ясените“ има по 32 пускови установки за ракети „Калибър“ и „Оникс“). \r\nВ състава на Военноморските сили на САЩ има четири стратегически подводници клас Ohio, които бяха превърнати в носители на крилати ракети. Те могат да носят до 154 „Томахоука“. \r\nПревод и редакция:", "date": "2019.04.20", "title": "ТАСС: Русия може да построи две атомни подводници „Борей-К“ с крилати ракети"}
{"url": "http://www.focus-news.net/news/2019/04/20/2648993/prof-boyan-durankev-koalitsiya-za-balgariya-nastoyavame-pred-evropeyskite-institutsii-za-dogonvashto-razvitie-za-nyakolko-strani-ot-es-sred-koito-i-balgariya.html", "text": "Това, за което настояваме пред европейските институции е догонващо развитие за няколко страни от ЕС, сред които и България. Причината е огромното социално неравенство, където държавата ни стои на челна позиция. Това заяви проф. Боян Дуранкев, водач на листата на „Коалиция за България“ за предстоящия евровот, в ефира на телевизия „Европа“, съобщиха от пресцентъра на  АБВ . Той обясни, че целта на това е страната ни да настигне в рамките на 10 години средното ниво на държавите в ЕС в контекста на икономическо развитие, а размерът на минималната работна заплата да достигне 600 евро и именно това ще е фокусът на дейност в ЕП. Проф. Дуранкев коментира, че в основата на огромното социално неравенство и ниското икономическо развитие в България стои високият ръст на корупцията. Той е на мнение, че примери като скандала с апартаментите е само много малка част от видимата страна на корупцията. Данъчната система в страната ни също дава своя принос за ръста на бедност у нас, добави професорът.", "date": "2019.04.20", "title": "Проф. Боян Дуранкев, \"Коалиция за България\": Настояваме пред европейските институции за догонващо развитие за няколко страни от ЕС, сред които и България"}
{"url": "http://www.focus-news.net/news/2019/04/20/2648995/georgi-harizanov-politicheski-analizator-listata-na-bsp-za-evroizborite-ozhestochi-politicheskite-strasti.html", "text": "Листата на БСП за евроизборите ожесточи политическите страсти. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. По думите му преди това се е наблюдавала нагласа за кампания с предизвестени кандидати, която щяла да приспи избирателната активност. “Така сформираната листа на социалистическата партия обаче показва, че това няма да се случи. В нея попаднаха кандидати, които не трябваше да са там. Такива са Сергей Станишев и вторият, и третият в листата – Петър Витанов и Зорница Пенкова. Това ще ожесточи битката в редиците на самата социалистическа партия и ще направи предизборната кампания много по-интензивна. Всеки от кандидатите ще се опита да е по-остър към конкурента, да направи по-голямо впечатление и градусът значително ще се повиши”, обясни Георги Харизанов. Той каза още, че кандидатите за евродепутати на ГЕРБ познават най-добре начините, по които функционира Европейския съюз (ЕС). Според него това не е печеливш избор. Най-успешна ще бъде най-атрактивната листа, която говори с най-голям политически и емоционален заряд, обясни той, като уточни, че листата на БСП ще наложи сериозни пренастройки в посланията на ГЕРБ. Очертаващото се попадане на кандидати от трите най-големи партии показва, че България няма да допринесе за нарастване на радикалните крила в ЕП, които са най-шумни, но не предлагат нищо, добави политическият анализатор.  \r\nМилослава АНГЕЛОВА", "date": "2019.04.20", "title": "Георги Харизанов, политически анализатор: Листата на БСП за евроизборите ожесточи политическите страсти"}
{"url": "http://www.focus-news.net/news/2019/04/20/2648997/", "text": "Предстоящата предизборна кампания ще бъде интересна и напрегната. Това каза в интервю за седмичното обзорно предаване „Метроном“ на  Радио „Фокус“  политологът Калоян Методиев. Според Методиев през последните месеци се наблюдава ожесточена политическа кампания. „Кулминацията дойде след „Апартаментгейт“, нещата ще ескалират в следващите седмици, защото това е закономерното следствие от управлението, което имаме – управление с тежи клептократични характеристики, това е клептокрация без посока за развитие на обществото. Бях на един римски път от IV век, където още стоят камъните, докато на „Граф Игнатиев“ в София втора година не могат да се наредят едни плочки. Това е пример за моментното състояние на държавата и на нейното развитие и няма как подобни резултати от управлението да не рефлектират и върху скандалите, които ни обграждат“, обясни политологът. Калоян Методиев допълни, че ще има сблъсък и на преференции, и на различни групи, възможни са и изненади, но активността на гражданите ще бъде ключова. Той подчерта, че колкото по-пасивни са гражданите, толкова повече ще затъва държавата. \r\nМилослава АНГЕЛОВА", "date": "2019.04.20", "title": "Калоян Методиев, политолог: Очаква ни напрегната и ожесточена предизборна кампания"}
{"url": "http://www.focus-news.net/news/2019/04/20/2648996/protothema-gartsiya-bezhantsi-i-nelegalni-migranti-razpanaha-palatkov-lager-pred-parlamenta-v-atina-sled-kato-byaha-izgoneni-ot-zavzeti-sgradi.html", "text": "Бежанци и нелегални мигранти се установиха на палатков лагер на площад Синтагма в Атина, предава електронното издание на гръцки вестник  Protothema . \r\nПришълците са предимно от Афганистан и Ирак и са се преместили в горната част на площада пред гръцкия парламент, след като бяха изгонени от квартал Екзархия, където бяха завзели необитами сгради. \r\n„Завземането“ на Синтагма поставя под въпрос доколко добре обмислена е била операцията на гръцките власти в Еказрхия, тъй като явно не е помислено какво ще се случи след това и къде ще бъдат настанени бежанците след изгонването им. \r\n„Ние сме бежанци, бездомни и бяхме изгонени. Нуждаем се от място за живеене“, пише на една от табелите пред палатките. \r\nМинистърът на обществения ред в сянка от главната опозиционна партия „Нова Демокрация“ Максимос Чаракопулос отбеляза, че „единственият ефект на прословутата намеса в окупираните сгради в Екзархия е, че имигрантите сега се установиха на лагер на площад Синтагма“. Освен това той обвини правителството, че операцията по „изчистването“ на анархисткия район на гръцката столица е пиар трик преди европейските избори \r\nПревод и редакция:", "date": "2019.04.20", "title": "Protothema (Гърция): Бежанци и нелегални мигранти разпънаха палатков лагер пред парламента в Атина след като бяха изгонени от завзети сгради"}
{"url": "http://www.focus-news.net/news/2019/04/20/2648998/georgi-harizanov-politicheski-analizator-gerb-se-namira-v-nay-niskata-si-tochka-kam-momenta.html", "text": "ГЕРБ се намира в най-ниската си точка към момента. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Той отбеляза, че скандалът с апартаментите е нанесъл огромна щета върху партията. По думите му от действията на лидера на ГЕРБ Бойко Борисов зависи накъде ще поеме общественото настроение. Целта на коалициите на ГЕРБ с по-малки формации е да разбие мита, че дясното обединение ще се състои около ДСБ, обясни Харизанов. Странен е призивът на Борисов за обединение срещу „пълзящата диктатура“, коментира политическият анализатор. „От политологическа гледна точка твърдението на човек, който управлява, че опозицията се опитва да налага „пълзяща диктатура“, не е издържано. Това, което има предвид премиерът е, че както левицата, така и президентът Румен Радев по странен, непубличен, тих, завоалиран и подмолен начин се опитват да се доберат до властта. Има опити за дестабилизиране на управлението и създаване на служебно правителство, използва се и периодът на несигурност. Наблюдава се опит при предсрочни парламентарни избори, какъвто е мокрият сън на БСП, да се стигне до блокаж на политическата система и невъзможност да бъде създадено управление, в което социалистическата партия не участва“, посочи Георги Харизанов. Той каза още, че се очаква тежка кампания за евроизборите, съпроводена със сблъсъци на вътрешнополитическия фронт. Обществото разглежда тези избори като мерене на силите на вътрешнополитическия терен, обясни той, като уточни, че по време на предизборните дебати няма да бъдат засегнати големи европейски теми. По думите му избирателната активност също няма да бъде висока. Единственият въпрос на европейските избори ще бъде коя от двете големи политически сили – ГЕРБ или БСП, ще успее да активизира ядрото и периферията си и кой ще вземе с глас повече, добави политическият анализатор.  \r\nМилослава АНГЕЛОВА", "date": "2019.04.20", "title": "Георги Харизанов, политически анализатор: ГЕРБ се намира в най-ниската си точка към момента"}
{"url": "http://www.focus-news.net/news/2019/04/20/2648980/b92-sarbiya-poslanikat-na-sasht-v-belgrad-pokazva-na-srabskite-detsa-karta-na-sarbiya-bez-kosovo.html", "text": "Посланикът на САЩ в Белград Кайл Скот е изнесъл лекция в училище в сръбския град Апатин, крайния сръбски северозапад, на която е показвал на децата карта на Сърбия без Косово, съобщи независимият депутат Миладин Шеварлич, цитиран от  белградската медия „Б92“ . \r\nИзданието отбелязва, че „Косово е провинция в Южна Сърбия, където преди 11 години етническите албанци едностранно обявиха независимост, което Белград смята за нарушение на Конституцията на страната и на териториалния й интегритет“. \r\nШеварлич заяви пред репортерите в парламента в петък, че Скот е говорил в основното училище Зарко Зренянин в Апатин и че е научил за случката от местни медии. \r\n„Докога Сърбия ще позволява да бъде унижавана от чуждестранни посланици“, попита той. \r\nДепутатът попита публично президента Александър Вучич, премиера Ана Бърнабич, външния министър Ивица Дачич и министъра на образованието, науката и технологическото развитие Младен Сарчевич, дали действията на посланика представляват „злоупотреба с деца по политически подбуди“. \r\n„Какво ще стане, ако сръбският посланик във Вашингтон изнесе подобна лекция в основно училище?“  - попита Шеварлич. \r\nПревод и редакция:", "date": "2019.04.20", "title": "„Б92“ (Сърбия): Посланикът на САЩ в Белград показва на сръбските деца карта на Сърбия без Косово"}
{"url": "http://www.focus-news.net/news/2019/04/20/2648976/spetsialniyat-predstavitel-na-vashington-za-kiev-sasht-shte-ostanat-v-ukrayna-dalgo-vreme.html", "text": "Независимо от изхода от втория тур на президентските избори в Украйна, САЩ ще продължат да подкрепят демокрацията в тази страна, заяви специалният представител на Вашингтон за тази страна Кърт Волкер, цитиран от  руската агенция EA Daily . \r\n„В навечерието на изборите в неделя, бих искал да повторя, че САЩ са тук за дълго време и ние сме тук, за да подкрепяме мирната, силна, демократична, благоденстваща и сигурна Украйна, която ще види своите граници и територии, включително Крим, напълно възстановени“, заяви представителят на Вашингтон. \r\nРуската агенция припомня, че Волкер по-рано е заявил, че независимо от това, кой ще победи на вота за държавен глава, Русия ще продължи да „тества Украйна“ чрез инструментите на своята хибридна война. \r\nОсвен това той е отбелязал, че САЩ ще сътрудничат с всеки украински президент, независимо кой ще победи на изборите. \r\nНовият президент на Украйна ще стане ясен след изборите в неделя, 21 април. Жителите на страната избират между Петро Порошенко и Владимир Зеленски. \r\nПревод и редакция:", "date": "2019.04.20", "title": "Специалният представител на Вашингтон за Киев: САЩ ще останат в Украйна дълго време"}
{"url": "http://www.focus-news.net/news/2019/04/20/2648999/sport-levski-shte-spira-tsska-za-titlata.html", "text": "ЦСКА и Левски излизат за в Мач № 1 на България - вечно дерби номер 148, днес от 17:15 часа. Аванс имат „сините“, които спечелиха последните две срещи с по 1:0, след автоголове на Черниаускас и Перейра. Армейците влизат в дербито с някои кадрови проблеми. Освен с всичко друго, „червените“ ще трябва да се справят и с натрупалата им се умора - през пролетта изиграха два мача повече от противника си - четвъртфинал и първи полуфинал за купата.  \r\nЦСКА, заедно с Лудогорец, е отборът с най-добра защита в първенството - 14 допуснати гола или средно по 0,48 на мач, а Левски е единственият отбор, който спечели всичките си гостувания от началото на 2019 година - общо 4.", "date": "2019.04.20", "title": "Спорт: Левски ще спира ЦСКА за титлата"}
{"url": "http://www.focus-news.net/news/2019/04/20/2649001/zam-glavniyat-prokuror-ivan-geshev-9-dushi-sa-zadarzhani-pri-aktsiyata-vav-vidinsko-za-razsledvane-na-prosiya-i-prane-na-pari.html", "text": "9 души са задържани при акцията във Видинско за разследване на просия и пране на пари предимно в Кралство Швеция. Това каза заместник-главният прокурор Иван Гешев относно съвместната акция на Специализираната прокуратура, ГДБОП,  ОДМВР-Видин за разследване на организирана престъпна група за трафик на хора с цел просия и пране на пари, предаде репортер на  Агенция „Фокус“ . „Всички задържани са българи от цигански произход. Парите, които са събрани, са инвестирани в къщи и в скъпи коли, които вече са иззети“, заяви той. „Ще има разследване и за пране на пари, добави Гешев. „Ще назначим проверка на сградите и на приходите на лицата“, отбеляза зам.-главният прокурор. Той обясни, че в хода на разследването са претърсени 9 адреса, а някои от задържаните имат роднинска връзка.", "date": "2019.04.20", "title": "Зам. главният прокурор Иван Гешев: 9 души са задържани при акцията във Видинско за разследване на просия и пране на пари"}
{"url": "http://www.focus-news.net/news/2019/04/20/2649002/mvr-dvama-dushi-sa-zaginali-a-18-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 18 са ранени при 19 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 4 тежки и 47 леки пътни произшествия, при които са пострадали 4 души.  \r\nОт началото на годината са регистрирани 1571 инцидента на пътя, при които са загинали 136, а 1971 са ранени.", "date": "2019.04.20", "title": "МВР: Двама души са загинали, а 18 са ранени при катастрофи в страната през изминалото денонощие"}
{"url": "http://www.focus-news.net/news/2019/04/20/2648991/beliyat-dom-donald-tramp-i-halifa-haftar-sa-govorili-po-telefona.html", "text": "От Белия Дом съобщиха в петък, че президентът на САЩ Доналд Тръмп е говорил по телефона по-рано през седмицата с командващия „Либийската национална армия“ (ЛНА) маршал Халифа Хафтар и е обсъдил с него „текущите контратерористични операции“, предава  Reuters . \r\nВ момента ЛНА провежда настъпателна операция срещу либийската столица Триполи, където заседава международно признатото „Правителство на националното единство“ (ПНЕ) на премиера Файез Сарадж. \r\nВ съобщението се казва, че Тръмп е „признал важната роля на фелдмаршал Хафтар в борбата срещу тероризма и в обезопасяването на либийските петролни резерви и двамата са обсъдили възгледите си за прехода на Либия към стабилна и демократична политическа система“. \r\nНе се разбира обаче защо от Белия Дом са изчакали няколко дни преди да съобщят за разговора.  \r\n„Ройтерс“ припомня, че и.д. министър на отбраната на САЩ Патрик Шанахан е заявил, че „Либия не се нуждае от военно решение“ и е подчертал, че подкрепя „ролята на Хафтар в борбата с тероризма“. Той е казал също, че Вашингтон се нуждае „от подкрепата на Хафтар за изграждането на демократична стабилност в региона“. \r\nЗапитан дали Тръмп се е свързал с него преди да се обади на Хафтар, Шанахан каза, че Пентагонът и Белият дом „са в пълно взаимодействие по отношение на Либия“. \r\nПревод и редакция:", "date": "2019.04.20", "title": "Белият Дом: Доналд Тръмп и Халифа Хафтар са говорили по телефона"}
{"url": "http://www.focus-news.net/news/2019/04/20/2649004/spravedlivost-sega-e-mototo-na-bsp-za-balgariya-za-predstoyashtiya-evrovot.html", "text": "Мотото на БСП за България“ за евровота е „Справедливост сега“, предаде репортер на  Агенция „Фокус“ . Това стана ясно по време на представянето на листата на коалицията за европейските избори в Южния парк. Листата се състои от 17 души, а неин водач е Елена Йончева. В началото на събитието прозвучаха химнът на България, този на Европейския съюз, както и на Интернационала.   \r\nДеница КИТАНОВА", "date": "2019.04.20", "title": "„Справедливост сега“ е мотото на „БСП за България“ за предстоящия евровот"}
{"url": "http://www.focus-news.net/news/2019/04/20/2649003/api-dvizhenieto-po-patya-gramada-patno-krastovishte-boyanovo-sinagovtsi-se-ogranichava-do-1500-chasa-za-provezhdane-na-rali-sprint-vidin.html", "text": "За провеждане на „Рали спринт Видин“, до 15.00 часа се ограничава движението по път III-1413 Грамада - пътно кръстовище Бояново - Синаговци, от км 0 до км 14. Това съобщиха от  Агенция „Пътна инфраструктура“ . \r\nТрафикът на автомобили движещи се по път I-1 в посока Видин-Грамада и обратно се пренасочва по път I-1 /E-79/ - Граница Румъния - Видин до пътно кръстовище с път III-141 при Гара Срацимир - Грамада и обратно.  Движението се регулира от „Пътна полиция“ и сигналисти.", "date": "2019.04.20", "title": "АПИ: Движението по пътя Грамада - пътно кръстовище Бояново - Синаговци се ограничава до 15.00 часа за провеждане на „Рали спринт Видин“"}
{"url": "http://www.focus-news.net/news/2019/04/20/2648973/tass-dostapa-do-nyakoi-tsennosti-v-notr-dam-e-zatrudnen-i-dosega.html", "text": "Няколко картини и други ценности все още са в катедралата Нотр Дам, тъй като достъпът на специалистите по реставрация до тях е затруднен заради пожара в храма, предава  ТАСС , като се позовава на информация на France Info. \r\n„Специалистите мислят, как да стигнат до тях“, заяви куратора на проектите за съхраняване на историческите ценности Жюдит Каган, която поясни също, че в момента повечето произведения на изкуството вече са пренесени в други хранилища, включително в Лувъра. \r\nПревод и редакция:", "date": "2019.04.20", "title": "ТАСС: Достъпа до някои ценности в Нотр Дам е затруднен и досега"}
{"url": "http://www.focus-news.net/news/2019/04/20/2649006/burgas-natovaren-e-trafikat-na-gkpp-malko-tarnovo.html", "text": "Натоварен е трафикът на ГКПП „Малко Търново“. Това съобщи за Радио „Фокус“ – Бургас дежурният служител на пункта. Движението е натоварено най-вече в посока Турция. \r\nМария КУРТЕВА", "date": "2019.04.20", "title": "Бургас: Натоварен е трафикът на ГКПП „Малко Търново“"}
{"url": "http://www.focus-news.net/news/2019/04/20/2649008/ria-novosti-rusiya-i-kitay-shte-izsledvat-lunata-savmestno.html", "text": "Китай и Русия проучват възможностите за съвместно изследване на Луната през 2023 година с помощта на руския апарат „Луна-26“ и китайския „Чан-7“, заяви пред  РИА Новости  заместник-директорът на центъра за изследване на Луната и космоса към Китайското национално космическо управление Юй Гобин. \r\n„Руският орбитален апарат „Луна-26“ ще проведе наблюдения на естествения спътник на Земята от орбитата. Моментът на изстрелването на „Луна-26“ практически съвпада с планираното пращане на нашата космическа сонда „Чан-7“, така че ще можем да провеждаме наблюденията едновременно и да споделяме получената информация“, разказа той. \r\nЮй Гобин добави, че в момента екипи от специалисти от двете страни провеждат задълбочени обсъждания на конкретни детайли от този проект за сътрудничество. \r\nВ отговор на въпрос, определен ли е вече графикът на мисията на китайския апарат, събеседникът на агенцията отбеляза, че „полетът е планиран за 2023 година, но е трудно да се каже дали той ще продължи дълго“. \r\nКитайският представител подчерта, че „сътрудничеството между Русия и Китай в космоса започна много отдавна и ние имаме подкомисия за космическо сътрудничество, в рамките на която има работна група за изследване на Луната. Нашите страни подписаха съответните меморандуми и споразумения, като и двете страни отдават голямо значение на това сътрудничество и го ценят високо“. \r\nОсвен това той спомена за бъдеща пилотируема китайска мисия на Луната със слизане на нейната повърхност. „Предполагам, че Китай също разглежда възможностите в тази област, но, най-вероятно, това няма да се случи скоро“, отбеляза Юй Гобин. \r\nПревод и редакция:", "date": "2019.04.20", "title": "РИА Новости: Русия и Китай ще изследват Луната съвместно"}
{"url": "http://www.focus-news.net/news/2019/04/20/2649010/", "text": "ГЕРБ има тежък проблем с кампанията на терен след скандала „Апартаментейт“, а ябълката на раздора в БСП е Сергей Станишев. Това каза в интервю за седмичното обзорно предаване „Метроном“ на  Радио „Фокус“  политологът Калоян Методиев. Според него партия ГЕРБ вече не може да води публична кампания и ще трябва да я затвори през медии или тясно партийни затворени срещи. „Това ще определя и характера на действията им по време на изборите те ще разчитат на технологията, а не разтваряне на някакво ветрило“, обясни политологът. По думите му в листите на ГЕРБ нещата до голяма степен са статични и спокойни. „Заложи се на сигурното, няма драматичност, няма ярки имена и политически характери, които да изнасят определено политическо говорене или битка, липсва им цветния характер, но от друга страна няма скандални лица и моменти в тяхната листа“, допълни Калоян Методиев. По отношение на листата на столетницата Калоян Методиев коментира, че тя е балансирана, дори след заседанието, което определи като сеизмично. И добави че при това двете противостоящи фракции в партията са редили настоящата листа. „Очевидно ябълката на раздора е Сергей Станишев. Ако се оттегли от листата, би дал импулс за кампанията на партията, би запазил и собственото си достойнство. Единственият отчетлив проблем е неговото пето място, което води до напрежение и вътре в партията, и в идеята на социалистите да разтворят ветрилото. Този човек е свързан с управлението на ГЕРБ като скачен съд и неслучайно именно от управляващата партия той получи подкрепа за своята реализация на европейските избори“, добави политологът. Според Калоян Методиев биографиите на хората, които влизат в политиката, често са напудрени, но когато трябва да се свърши работа на терен, понякога хора, които не са толкова напористи, вършат повече работа. По думите му политиката е отборна игра, затова евродепутатите не могат да бъдат разглеждани сами по себе и, те трябва да излъчват политиката на партията и на своя лидер. \r\nМилослава АНГЕЛОВА", "date": "2019.04.20", "title": "Калоян Методиев, политолог: ГЕРБ има тежък проблем с кампанията на терен след скандала „Апартаментейт“, а ябълката на раздора в БСП е Сергей Станишев"}
{"url": "http://www.focus-news.net/news/2019/04/20/2649007/zam-glavniyat-prokuror-ivan-geshev-angazhirali-sme-dnsk-i-nap-za-proverka-na-imushtestvoto-na-zadarzhanite-pri-aktsiyata-vav-vidinsko.html", "text": "Ангажирали сме ДНСК и НАП за проверка на имуществото на задържаните при акцията във Видинско. Това каза зам.-главният прокурор Иван Гешев относно съвместната акция на Специализираната прокуратура, ГДБОП, ОДМВР-Видин за разследване на организирана престъпна група за трафик на хора с цел просия и пране на пари, предаде репортер на  Агенция „Фокус“ . „Образувано е досъдебно производство за група занимаваща се с трафик на хора, просия и лихварство. Групата е работила основно в Швеция. Изкарвали са социално слаби хора в Швеция да просят“, обясни той. „Този случай не е по сигнал на шведските власти, нито по телевизионни репортажи, делото започна след информация и добре свършена работа от ОДМВР-Видин“, изтъкна Гешев. По думите му задържаните 9 лица са български граждани от цигански произход. Гешев уточни, че има разследване и за пране на пари на групата. „Ангажирали сме ДНСК, която ще извърши съвместно с общината, цялостна проверка на сградите, за законността на пристройките. Ангажирали сме НАП, които ще извършат проверка на придобитото от лицата в оглед на техните приходи. Съмнявам се, че могат да бъдат доказаните тези приходи“, посочи Гешев. „Съмнявам се, че с ТЕЛК, със социално помощи и без да имаш нито един работен ден, можеш да строиш такива сгради и да придобиваш тези коли“, допълни той. По думите му разследването по случая е от 2-3 месеца. Основно задържаните са от село Дреновец.  Гешев отбеляза, че до този момент няма информация дали в просията са били включени и деца.  \r\n„Информацията към този момент е тази, в понеделник или вторник ще бъде даден брифинг от Специализираната прокуратура и ГДБОП“, допълни Гешев.", "date": "2019.04.20", "title": "Зам.-главният прокурор Иван Гешев: Ангажирали сме ДНСК и НАП за проверка на имуществото на задържаните при акцията във Видинско"}
{"url": "http://www.focus-news.net/news/2019/04/20/2649000/adelina-stefanova-hram-vavedenie-bogorodichno-v-blagoevgrad-igrite-na-lazarovden-sa-edinstvenite-zabavi-po-vreme-na-velikiya-post.html", "text": "По време на Великия пост, когато не се играе хоро, игрите на Лазаровден са единствената забава за женската челяд, защото в деня на лазаруването, момичетата се обличат в празнични носии и накити от монети, цветя, венци и пера, като допълват пъстрите одежди със свои украшения. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ в Благоевград. Тя каза още, че лазаруването се извършва по групи от момичета, а момчетата ги пазят. „Събират се в дома на кумата на войводата, тоест на водачката – най-главната лазарка“, каза още Стефанова и добави, че след това обикалят къщите в населеното място от обяд на Лазаровден до обяд на Връбница. „Вярва се, че къща, в която са пели лазарки, ще бъде честита през цялата година. За всеки член от семейството лазарките подбират песен, съобразена с възрастта му, семейното и социалното му положение“, допълни църковният уредник. \r\nНа Лазаровден празнуват Лазар, Лазарина, Елезар, Елезария, Лазарка и  техните производни.  По думите й на този ден се   \r\nДенис НИКИФОРОВ", "date": "2019.04.20", "title": "Аделина Стефанова, храм „Въведение Богородично“ в Благоевград: Игрите на Лазаровден са единствените забави по време на Великия пост"}
{"url": "http://www.focus-news.net/news/2019/04/20/2649005/", "text": "Въпреки напрегнатите дни, се връщаме към корените си и искаме да се докоснем до естественото от нашия род. Това каза в интервю за седмичното обзорно публицистично предаването „Метроном“ на  Радио „Фокус“  председателят на Народното събрание Цвета Караянчева. Според Цвета Караянчева Лазаровден, Цветница и Великден са най-семейните празници. „Честит празник на всички, които празнуват Лазаровден и в аванс поздрав към всички, които носят прекрасните имена на цветя. Това са едни от най-милите празници, заедно с Великден, който предстои, най-семейните празници. Освен че рано сутрин отиваме да си вземем върбови клонки от църквата, това е възможност да се видиш с близките хора. Самата природа и слънчевото време ти дават такова настроение, което е съотносимо  с празника. Обичам Цветница, за мен този празник е като втори рожден ден – цветен, красив, слънчев. Природата се отваря и започва нов живот. В семеен план искам да си пожелая много здраве на мен и моите близки, защото когато човек е здрав, може да постигне много, много късмет за България, спокойствие и стабилност. Предвид предстоящите европейски избори, а предизборно знаем колко черен пиар и помия се излива върху политиците, нека да бъдем по-смирени и по-спокойни. Това е възможност да покажем, че сме европейци“, допълни Цвета Караянчева. Тя обясни, че празнува религиозните празници така, както ги чувства, тъй като по времето на социализма не е имало религиозно възпитание и сега се налага да се наваксва. „Ходя на църква, обичам да събирам близките си на Цветница, за да почувстваме домашния уют. Предстоящите Великденски празници също са заредени с много емоция и са свързани със семейството. Тези празници съм в Кърджали“, каза още Цвета Караянчева. Тя допълни, че на своята 50-та годишнина е получила като подарък една тракийска и една родопска носия, която е носила на 5 май миналата година на Празника на златоградското чеверме. „Когато облечеш носия, се чувстваш по различен начин, връщаш се назад във времето и се потапяш в емоции, които би трябвало да имат място и в наши дни. Хубаво е, че младите хора се връщат към традициите. Популярно е млади хора да участват в клубове за народни танци, има връщане към народната носия, правят се сватбени тържества с народни носии. Това ни показва, че въпреки напрегнатите и забързани дни, се връщаме към своите корени и искаме да се докоснем до естественото от нашия род“, подчерта Цвета Караянчева. Според нея празниците, които се организират за българските традиции, трябва да се увеличат. „По-мащабни трябва да бъдат честванията на велики български дати, за да може хората да почувстват патриотизма в себе си, да запалим у всеки искрата на патриотизма. Това е нужно както на нас, така и на идните поколения. Този патриотизъм трябва да го предадем напред, ние сме отговорни за това“, каза още председателят на Народното събрание Цвета Караянчева. \r\nМилослава АНГЕЛОВА", "date": "2019.04.20", "title": "Председателят на Народното събрание Цвета Караянчева: Въпреки напрегнатите дни, се връщаме към корените си и искаме да се докоснем до естественото от нашия род"}
{"url": "http://www.focus-news.net/news/2019/04/20/2649015/", "text": "Няма народен представител, който да не иска България да се развива, има разлика в пътищата, които се избират. Това каза в интервю за седмичното обзорно публицистично предаването „Метроном“ на  Радио „Фокус“  председателят на Народното събрание Цвета Караянчева. Тя допълни, че за разлика от времето, в което бащите - учредители са живели и са писали Конституцията, днес има много предимства и възможности. „Всичко е въпрос на желание - желание да сме обединени в името на националната кауза, да си вършим работата, за която българският народ ни е избрал, желание България да върви напред. Няма народен представител, който да няма желание България да се развива, има разлика в пътищата, които се избират. Едни са по-добри, други са по-лоши, едни са на управляващи, други на опозиция, но в Народното събрание е мястото, където трябва да се водят бурните дебати, трябва да се правят посланията, политиките“, допълни Цвета Караянчева. \r\nМилослава АНГЕЛОВА", "date": "2019.04.20", "title": "Председателят на Народното събрание Цвета Караянчева: Няма народен представител, който да не иска България да се развива, има разлика в пътищата, които се избират"}
{"url": "http://www.focus-news.net/news/2019/04/20/2649011/elena-yoncheva-bsp-levitsata-shte-specheli-na-tezi-izbori-no-tova-e-samo-nachaloto-zashtoto-tryabva-da-zapochnat-promeni-i-ot-tyah-da-specheli-balgariya.html", "text": "Левицата ще спечели на тези избори, но това е само началото, защото трябва да започнат промени и от тях да спечели България. Това каза водачът на листата на „БСП за България“ Елена Йончева по време на представянето на листата в Южния парк, предаде репортер на  Агенция „Фокус“ . „Пред нас има два пътя днес - или да останем в това криминално робство, в което се намира България и то ни стъпче, или да въстанем, а ние ще въстанем на 26 май и ще спечелим нашата свобода и достойно място в Европа, убедена съм“, допълни тя. „Скъпи приятели, вече 12 години вървим към Европа, 12 години вървим с копнеж към тази Европа на социална справедливост, на достойнство и на свобода. 12 години вървим към тази Европа, в която бизнесът не е рекетиран, в тази Европа, където здравеопазването е гарантирано от държавата, където всеки може да получи добро здравеопазване и образование. 12 години вървим към тази Европа, но ние не я доближаваме даже. Бизнесът в България е рекетиран, той бяга от България. 72% от законите, които се приемат в парламента са лобистки и обслужват тесни групи от интереси. Преките чуждестранни инвестиции само за последните 10 години са паднали повече от 10 пъти. Каква е причината за това? Световната банка каза, че три са причините: корупция, липса на добро законодателство и липса на предвидимост“, допълни Йончева. \r\nПо думите ѝ българското здравеопазване се е превърнало в милостиня. „Какво да кажем, за българските медии?“, попита Йончева и отчете, че организираната престъпност и властта мачкат медиите в България. „Нещо повече „Репортери без граници“ казват: „България вече не е обетована земя на журналистиката“. Запомнете това изречение днес“, подчерта водачът на листата на БСП. Тя посочи, че там където няма свободна журналистика, няма демокрация. „Днес България е завладяна от една организирана престъпна група, от мафията. Тя контролира всички етажи на властта. Тя не може да ни води към Европа. Тя не може да отстоява нашите интереси към Европа, защото първо тя е зависима – от своето криминално минало и от своето криминално настояще. Тази власт, тези хора, които са във властта по-рано използваха малката бухалка, днес използват държавните институции като голяма бухалка срещу всеки, който не е съгласен да влезе в тяхната мафия“, допълни Елена Йончева и отбеляза, че от това губи България. „Битката за Европа е трудна, но левицата е показала, че може да я спечели“, подчерта още тя.  \r\nДеница КИТАНОВА", "date": "2019.04.20", "title": "Елена Йончева, БСП: Левицата ще спечели на тези избори, но това е само началото, защото трябва да започнат промени и от тях да спечели България"}
{"url": "http://www.focus-news.net/news/2019/04/20/2649018/gabrovo-dve-saboreni-ot-silniya-vyatar-darveta-sa-otstraneni-prez-izminaloto-denonoshtie.html", "text": "Две паднали дървета вследствие на силния вятър са отстранили габровските пожарникари през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Малко преди 17.00 часа пожарникарите са отстранявали паднало дърво на пътното платно край габровското село Орловци. Малко след 17.00 часа е отстранено паднало дърво на пътното платно на главен път Габрово – Дряново. \r\nНадежда КРЪСТЕВА", "date": "2019.04.20", "title": "Габрово: Две съборени от силния вятър дървета са отстранени през изминалото денонощие"}
{"url": "http://www.focus-news.net/news/2019/04/20/2649014/sergey-stanishev-pes-v-evropa-desnite-pravyat-koalitsii-za-da-prodalzhat-razrushavaneto-na-evropeyskiya-sotsialen-model-nie-sme-tezi-koito-tryabva-da-dadem-otpor.html", "text": "В Европа десните правят коалиции, за да продължат разрушаването на европейския социален модел, ние сме тези, които трябва да дадем отпор. Това каза президентът на ПЕС и кандидат за евродепутат от „БСП за България“ Сергей Станишев по време на представянето на листата в Южния парк, предаде репортер на  Агенция „Фокус“ . „Много важни и верни неща се казаха за България и за мъките на българския народ и за промяната, която БСП е длъжна да осъществи. Европа се нуждае от голяма промяна. Помислете - преди 75 години Европа беше в руини след две разрушителни войни – Първата и Втората световна, с огромни белези и рани. Европейският съюз, европейската идея, най-прекрасната идея, която създаде мир, която роди идеята за взаимното добруване между нациите в Европа, която разви социалната държава, но тази Европа вече много десетилетия я разрушават десните“, каза Станишев и посочи, че европейската десница смазва европейската идея. Той подчерта, че в Европа десните правят коалиции, за да продължат разрушаването на европейския социален модел, и трябва да се даде отпор. „Кой, ако не социалистите, ще го направят. Това е нашата мисия и в България, и в Европа. На тези избори ще ни атакуват безмилостно, но ние ще вървим с ясна цел да ги спечелим, за да имаме промяна в България, предсрочни избори и БСП най-сетне да даде надежда за хората за по-добър живот“, допълни той.  \r\nДеница КИТАНОВА", "date": "2019.04.20", "title": "Сергей Станишев, ПЕС: В Европа десните правят коалиции, за да продължат разрушаването на европейския социален модел, ние сме тези, които трябва да дадем отпор"}
{"url": "http://www.focus-news.net/news/2019/04/20/2649012/d-r-iliya-valev-etnolog-na-lazarovden-momite-sa-zayavyavali-pred-obshtestvoto-svoeto-porastvane-i-gotovnostta-si-za-zhenitba.html", "text": "На Лазаровден момите са заявявали пред обществото своето порастване и готовността си за женитба. Това каза за  Радио „Фокус“ – Велико Търново  д-р Илия Вълев, етнолог в Регионалния исторически музей. Той поясни, че в народната традиция празникът се възприема като празник на нивите, пасбищата, горите, но най-вече на момите. Те чакали с голямо нетърпение настъпването на Лазаровден, защото чрез изпълняването на обичаите, свързани с празника, заявявали готовността си за женитба. Д-р Илия Вълев посочи, че всички обредни вещи, които лазарките използват – кошниците, цветята, пъстрите невестински носии, символизират женското начало. Даряване на яйца пък се приема като символично оплождане. Според традицията след Лазаровден момите са готови да раждат деца. \r\nД-р Илия Вълев посочи, че на Лазаровден църквата припомня едно изключително важно евангелско събитие, а именно възкръсването на Лазар. „Когато пристига във Витания , Христос отива на гроба, в който е положен Лазар и го възкресява. Така вярата в Христа се засилва и се показва, че смъртта е победена“, посочи етнологът. \r\nНадежда КРЪСТЕВА", "date": "2019.04.20", "title": "Д-р Илия Вълев, етнолог: На Лазаровден момите са заявявали пред обществото своето порастване и готовността си за женитба"}
{"url": "http://www.focus-news.net/news/2019/04/20/2649019/varhovniyat-kasatsionen-sad-otsadi-po-7-godini-zatvor-za-petimata-politsai-obvineni-za-smartta-na-angel-dimitrov-chorata.html", "text": "Върховният касационен съд отсъди по 7 години затвор за петимата полицаи, обвинени за смъртта на Ангел Димитров-Чората, който почина при задържане по време на акция „РЕСПЕКТ\" през 2005 г. в Благоевград, предаде  БНТ . Наказания са получили и петимата, участвали в акцията - Мирослав Писов, Георги Калинков, Янко Граховски, Иво Иванов и Борис Механджийски. \r\nПо първоначална информация един от петимата вече е задържан. \r\nДруг от обвинените Янко Граховски е в Германия и се очаква да се върне в България, за да се предаде. Петимата полицаи, участвали в задържането, са осъдени първоначално на общо 91 години затвор. Близо шест години и три различни съдебни инстанции по-късно ВКС отменя напълно осъдителните присъди и връща делото. \r\nВоенноапелативният съд се произнася през 2018 г. с поредните осъдителни присъди, но за причиняване на смърт по непредпазливост. След това магистратите автоматично прекратяват казуса поради изтекла абсолютна давност. \r\nЗа БНТ тази сутрин един от бившите полицай Мирослав Писов заяви, че последното решение все още не му е съобщено официално, а той е готов да се предаде на властите. „За решението разбрахме съвсем изненадващо като в някакъв шок, който изведнъж се случи. Това е за нас несъдебно решение, а политическо решение на групата на Лозан Панов, която група има своето отношение по това дело още от самото начало. Защото ние сме били представители на българската полиция, която е изпълнявала разпореждане на българската държава по противодействие на наркотици, ние не сме ходили на някакви лични дела да извършваме, нито да убиваме човека\", заяви той.", "date": "2019.04.20", "title": "Върховният касационен съд отсъди по 7 години затвор за петимата полицаи, обвинени за смъртта на Ангел Димитров-Чората"}
{"url": "http://www.focus-news.net/news/2019/04/20/2649016/pregled-na-mezhdunarodnite-novini-do-13-chasa-agentsiya-fokus.html", "text": "Китай и Русия проучват възможностите за съвместно изследване на Луната през 2023 година с помощта на руския апарат „Луна-26“ и китайския „Чан-7“, заяви пред  РИА Новости  заместник-директорът на центъра за изследване на Луната и космоса към Китайското национално космическо управление Юй Гобин. \r\n„Руският орбитален апарат „Луна-26“ ще проведе наблюдения на естествения спътник на Земята от орбитата. Моментът на изстрелването на „Луна-26“ практически съвпада с планираното пращане на нашата космическа сонда „Чан-7“, така че ще можем да провеждаме наблюденията едновременно и да споделяме получената информация“, разказа той. \r\nЮй Гобин добави, че в момента екипи от специалисти от двете страни провеждат задълбочени обсъждания на конкретни детайли от този проект за сътрудничество. \r\nВ отговор на въпрос, определен ли е вече графикът на мисията на китайския апарат, събеседникът на агенцията отбеляза, че „полетът е планиран за 2023 година, но е трудно да се каже дали той ще продължи дълго“. \r\nКитайският представител подчерта, че „сътрудничеството между Русия и Китай в космоса започна много отдавна и ние имаме подкомисия за космическо сътрудничество, в рамките на която има работна група за изследване на Луната. Нашите страни подписаха съответните меморандуми и споразумения, като и двете страни отдават голямо значение на това сътрудничество и го ценят високо“. \r\nОсвен това той спомена за бъдеща пилотируема китайска мисия на Луната със слизане на нейната повърхност. „Предполагам, че Китай също разглежда възможностите в тази област, но, най-вероятно, това няма да се случи скоро“, отбеляза Юй Гобин. \r\n***  Бежанци и нелегални мигранти се установиха на палатков лагер на площад Синтагма в Атина, предава електронното издание на гръцки вестник  Protothema . \r\nПришълците са предимно от Афганистан и Ирак и са се преместили в горната част на площада пред гръцкия парламент, след като бяха изгонени от квартал Екзархия, където бяха завзели необитами сгради. \r\n„Завземането“ на Синтагма поставя под въпрос доколко добре обмислена е била операцията на гръцките власти в Еказрхия, тъй като явно не е помислено какво ще се случи след това и къде ще бъдат настанени бежанците след изгонването им. \r\n„Ние сме бежанци, бездомни и бяхме изгонени. Нуждаем се от място за живеене“, пише на една от табелите пред палатките. \r\nМинистърът на обществения ред в сянка от главната опозиционна партия „Нова Демокрация“ Максимос Чаракопулос отбеляза, че „единственият ефект на прословутата намеса в окупираните сгради в Екзархия е, че имигрантите сега се установиха на лагер на площад Синтагма“. Освен това той обвини правителството, че операцията по „изчистването“ на анархисткия район на гръцката столица е пиар трик преди европейските избори \r\n*** От Белия Дом съобщиха в петък, че президентът на САЩ Доналд Тръмп е говорил по телефона по-рано през седмицата с командващия „Либийската национална армия“ (ЛНА) маршал Халифа Хафтар и е обсъдил с него „текущите контратерористични операции“, предава  Reuters . \r\nВ момента ЛНА провежда настъпателна операция срещу либийската столица Триполи, където заседава международно признатото „Правителство на националното единство“ (ПНЕ) на премиера Файез Сарадж. \r\nВ съобщението се казва, че Тръмп е „признал важната роля на фелдмаршал Хафтар в борбата срещу тероризма и в обезопасяването на либийските петролни резерви и двамата са обсъдили възгледите си за прехода на Либия към стабилна и демократична политическа система“. \r\nНе се разбира обаче защо от Белия Дом са изчакали няколко дни преди да съобщят за разговора.  \r\n„Ройтерс“ припомня, че и.д. министър на отбраната на САЩ Патрик Шанахан е заявил, че „Либия не се нуждае от военно решение“ и е подчертал, че подкрепя „ролята на Хафтар в борбата с тероризма“. Той е казал също, че Вашингтон се нуждае „от подкрепата на Хафтар за изграждането на демократична стабилност в региона“. \r\nЗапитан дали Тръмп се е свързал с него преди да се обади на Хафтар, Шанахан каза, че Пентагонът и Белият дом „са в пълно взаимодействие по отношение на Либия“. \r\n***  Двама млади мъже са арестувани за убийството на журналист в Северна Ирландия, заявиха от местната полиция в събота, предава  AFP. \r\nМомчетата, на 18 и 19 години, са арестувани в град Дери и са отведени в Белфаст, където ще бъдат разпитани. \r\nЖурналистът Лира МакКий бе застреляна късно вечерта в четвъртък по време на безредици в град Дери. \r\n***  Военната и авиостроителната индустрия на Турция са регистрирали увеличение на печалбите си с 31% през 2018 година, като те са достигнали до 8,76 милиарда долара, предава  „Анадолската агенция“ . \r\nРъководителят на Председателството на военните индустрии Исмаил Демир заяви на церемония в Анкара в петък, че износът на турска отбранителна продукция се е увеличил с 20% през изминалата година до 2,2 милиарда долара. \r\n„Миналата година изразходвахме 1,45 милиарда долара за изследвания и развитие в сферата на отбраната“, отбеляза той, като посочи, че през 2018 година броят на заетите в този сектор се е увеличил до 67 хиляди души. \r\nДемир увери, че Турция ще продължи усилията си за развитие на този отрасъл. \r\n*** Независимо от изхода от втория тур на президентските избори в Украйна, САЩ ще продължат да подкрепят демокрацията в тази страна, заяви специалният представител на Вашингтон за тази страна Кърт Волкер, цитиран от  руската агенция EA Daily . \r\n„В навечерието на изборите в неделя, бих искал да повторя, че САЩ са тук за дълго време и ние сме тук, за да подкрепяме мирната, силна, демократична, благоденстваща и сигурна Украйна, която ще види своите граници и територии, включително Крим, напълно възстановени“, заяви представителят на Вашингтон. \r\nРуската агенция припомня, че Волкер по-рано е заявил, че независимо от това, кой ще победи на вота за държавен глава, Русия ще продължи да „тества Украйна“ чрез инструментите на своята хибридна война. \r\nОсвен това той е отбелязал, че САЩ ще сътрудничат с всеки украински президент, независимо кой ще победи на изборите. \r\nНовият президент на Украйна ще стане ясен след изборите в неделя, 21 април. Жителите на страната избират между Петро Порошенко и Владимир Зеленски. \r\n***  Все още има опасност Великобритания да излезе от Европейския съюз без сделка, заяви председателят на Европейската комисия в събота, като призова Лондон да се възползва от 6-месечната отсрочка, за да работи над детайлите на развода с Брюксел, предава  Reuters . \r\nЮнкер даде пространно интервю пред германската медийна група Funke една седмица след като европейските лидер дадоха на Великобритания поредна отсрочка за Брекзит. \r\n„Никой не знае как ще завърши Брекзит. Това създава несигурност. Все още има страхове, че ще има твърд Брекзит без никакви договорки при излизането“, заяви той, визирайки дългосрочните негативни последици за европейската икономика. \r\nВъпреки че удължаването до 31 октомври не предлага никаква яснота за това, кога и дори дали, ще се състои Брекзит, Лондон трябва да използва времето умно, смята председателят на ЕК. \r\n„Надявам се, че британците ще се възползват от това време и няма отново да го пропилеят. Не можем да продължим да правим отсрочки безкрайно. Най-доброто решение за британците ще е да приемат Споразумението за оттегляне по време на допълнителния срок, който бе договорен“, заяви Юнкер. \r\nНо Споразумението за оттегляне, договорено от премиера Тереза Мей с Брюксел, бе отхвърлено три пъти от британския парламент. \r\nПредседателят на ЕК трябва да се срещне с президента на САЩ Доналд Тръмп на срещата на Г-20 в Осака през юни и предвиди , че предстои „оживена дискусия“. \r\n„Последният разговор продължи 6 часа и е добре, че вие не бяхте там“, разкри Юнкер, визирайки повишаването на тона по време на последния му разговор с Тръмп. \r\nПрез последните няколко месеца търговските отношения между САЩ и ЕС се влошиха сериозно заради наложените от Вашингтон мита и заплахите за нови. Попитан дали са възможни нови наказателни тарифи преди срещата на Г-20, Юнкер призова за търпение. \r\nТой призова Германия и другите страни да инвестират повече за растежа на Съюза, чиято икономика се очаква да се забави, един ден след като германският финансов министър Олаф Шолц изключи взимането на нови кредити, за да се стимулира анемичния растеж на страната. \r\n„Въпреки това, Германия трябва да използва финансовата си свобода за по-нататъшно намаляване на държавния дълг и увеличаване на инвестициите. Това включва и премахване на бюрократичните препятствия“, смята Юнкер. \r\nТой също така предупреди, че съществува риск от чуждестранни манипулации около изборите за Европейски парламент следващия месец, на които се очаква евроскептичните групи да се представят много силно. \r\nС очакваното участие на Великобритания, делът на евродепутатите евроскептици може да се увеличи до 14,3% от около 10% в момента, според резултатите от националните анкети, поръчани от Европейския парламент. \r\n„Виждам опити да се фалшифицират изборите за ЕП. Това идва от няколко централи и то не само извън границите на Съюза. Държавите в ЕС също искат да насочат волята на избирателите в конкретна посока чрез фалшиви новини“, заяви Юнкер, като добави, че Комисията е готова да се справи с този въпрос. \r\n***  В неделя, 21 април, ще се проведе първия тур на президентските избори в Македония. Право на глас имат 1 808 131 гласоподаватели, които ще избират между тримата кандидати – Блерим Река, Гордана Силяновска-Давкова и Стево Пендаровски. Победа в първия кръг може да се постигне само ако някой получи повече от 50% от общия брой на избирателите, или 904 066 гласа, пише  скопският телевизионен канал „1ТВ“ . \r\nСъгласно член 81 от Конституцията на страната, ако никой не получи нужното мнозинство на първия тур, на втория отиват двамата кандидати, получили най-много гласове. \r\nВторият кръг на вота се провежда в срок от 14 дни след първото гласуване, в случая на 5 май. За президент ще бъде избран кандидатът с най-висок резултат, ако избирателната активност е по-висока от 40% (723 253), което е предвидено от член 121, точка 3 на Изборния правилник на Македония. \r\nАко и на втория тур нито един от двамата кандидати не получи нужния брой гласове, се повтаря цялата изборна процедура. \r\nПрезидентът на Македония се избира на общи и непосредствени избори, с тайно гласуване, за срок от 5 години. Едно и също лице може да бъде избрано за държавен глава най-много два пъти. Президентът трябва да е гражданин на Република Македония. \r\nЗа държавен глава може да бъде избрано лице, което в деня на изборите е навършило най-малко 40 години. Не може да бъде избран човек, който до деня на вота не е живял в страната най-малко 10 години през последните 15 години. Изборите за президент на Македония се провеждат през последните 60 дни от мандата на предходния държавен глава. \r\n*** В събота египтяните гласуват на референдум за удължаване на управлението на президента на страната Абдел Фатах ас-Сиси, който дойде на власт след военен контрапреврат през 2013 година и се представя за стълб на стабилността в силно турбулентния близкоизточен регион, предава  AFP . \r\nТридневният плебисцит  се очаква да одобри конституционни промени, които ще удължат мандата на Сиси в най-многолюдната арабска държава най-малко до 2024 година \r\nОсвен това, измененията ще позволят на 64-годишният държавен глава да се кандидатира за още шест години, като същевременно ще увеличат контрола на президентската институция над съдебната система и ще дадат на военните още по-голямо влияние в политическия живот. \r\nКакто отбелязва „Франс прес“, референдумът противоречи на тенденциите за „мини арабска пролет“ в региона“, където през този месец чрез протести бяха свалени президентите-ветерани на Алжир и Судан. \r\nСиси овладя властта през турбулентните години след протестите от оригиналната „арабска пролет“ през 2011 година, когато бе свален дългогодишния египетски лидер Хосни Мубарак и на негово място дойде представителя на ислямистките партии Мохамед Морси. \r\nСиси, начело на военните, направи контрапреврат срещу правителството на „Мюсюлмански братя“ през 2013 година и през следващата бе избран за първия си мандат като президент, а след това беше преизбран през март 2018 година с повече от 97% от гласовете. \r\n*** Военноморските сили (ВМС) на Народноосвободителната армия на Китай (НОАК) от 22 до 25 април ще проведат парад и други тържествени мероприятия в чест на 70-годишнината от основаването си. Както заяви на пресконференция в събота заместник-командващият ВМС на НОАК вицеадмирал Цю Янпен, в тях ще участват кораби от Военноморския флот (ВМФ) на Русия, както и военни съдове от още повече от 10 страни, предава  ТАСС . \r\n„Мероприятията с участието на много страни ще се проведат от 22 до 25 април в Циндао (провинция Шандун, Източен Китай) и прилежащата му акватория и въздушно пространство. Към момента участието си са потвърдили военноморски делегации от повече от 60 страни от Азия, Африка, Европа и Тихоокеанския регион“, заяви той. \r\n„Повече от 10 страни, включително Русия, Тайланд, Виетнам и Индия, ще изпратят свои кораби да участват в тържествените мероприятия“, добави заместник-командващият ВМС на НОАК. „Този път морският парад ще се състои на 23 април в Циндао и прилежащата му акватория и въздушно пространство“, уточни военният. \r\nВоенноморските сили на НОАК са основани на 23 април 1949 година. \r\nНа парада в Циндао ще участват първият китайски самолетоносач „Ляонин“ и най-съвременните атомни подводници на страната. \r\n„От китайска страна в морската и въздушната част на парада ще участват самолетоносачът „Ляонин“, най-новите атомни подводници и ескадрени миноносци, както и изтребители“. Някои от тях ще бъдат показани за първи път“, отбеляза вицеадмиралът. \r\n„В парада ще участват 32 кораба. Те ще формират отряди от подводници, разрушители и самолетоносачи“, продължи той. По неговите думи, в парада ще бъдат задействани и 39 самолети, сред които такива за радиолокационно разузнаване, бомбардировачи, други разузнавателни самолети, обикновени и палубни изтребители и хеликоптери, както и патрулни и противоподводни самолети“. \r\n***  Министърът на външните работи на Унгария Петер Сиярто заяви на митинга в подкрепа на сръбския президент Александър Вучич, който се проведе в петък в Белград, че Сърбия заслужава да стане член на Европейския съюз възможно най-скоро, а ако това зависеше от Будапеща, още утре, предава  скопското електронно издание „Нетпресс“ . \r\nРъководителят на унгарската дипломация прочете изказването си на сръбски език и подчерта, че е „неприемливо“ да се четат лекции на Сърбия и да се „оспорва нейния напредък“ в процеса на европейската интеграция. \r\n„Заслужавате да станете член на Съюза възможно най-скоро, а ако питат нас (унгарците), вие бихте станали член още утре. Вие сте истинска горда европейска нация и сте го доказали много пъти. С вашето влизане ЕС ще стане по-силен и именно по тази причина ние работим за това“, заяви Сиярто. \r\nПо неговите думи, до преди няколко години „беше немислимо първият дипломат на Унгария да бъде гост на кампания на управляваща партия“. Политикът оцени, че това, което той говори в петък вечерта в Белград, потвърждава, че отношенията между двете страни са „най-добрите досега“ и обясни, че до промяната се е стигнало благодарение на „личните усилия“ на лидерите на унгарската управляваща партия „Фидес“, „Сръбската прогресивна партия“ (СПП) и Съюза на войводинските унгарци в Сърбия. По подобен начин, добави той, Унгария се гордее със своята сръбска общност, осъзнаваща сръбската си идентичност, която я обогатява. \r\n„Днес можем да кажем, че Сърбия и Унгария са приятели, и още повече, че отношенията между двете страни никога не са били толкова добри, колкото днес“, каза Сиярто. \r\nСпоред него, днес може да се види, че „Централна Европа се засилва все повече“ и че отговорът за това е много прост – „правителствата на централноевропейските страни се ръководят от своята национална политика независимо от целия натиск“, на който са подложени. \r\n„Но на една силна Централна Европа й трябва силна Сърбия и на всички е ясно, че вашата страна е все по-силна и укрепваща, защото нашите лидери не пренебрегнаха националните си интереси“, посочи унгарският министър. \r\nСиярто е уверен, че „Сърбия ще бъде способна на големи дела“, както и че Сърбия и Унгария са „страни, които се основават на ценности, които са готови да защитават“. \r\nОтбелязвайки, че политическата стабилност е изключително важна за Будапеща и Белград, Сиярто каза, че неговата страна оценява това, което „Сърбия прави за унгарците, живеещи в страната“. \r\n„Вие сте истинска, горда, европейска нация и сте го доказали многократно. С присъединяването ви ЕС ще бъде по-силен и ще работим в бъдеще с вас и с президента Вучич. Да живее Сърбия, да живее приятелството между сръбския и унгарския народ“,  завърши Сиярто. \r\nУнгарският външен министър и преди това изрази подкрепа за митингите на Вучич по време на предизборните кампании. Правителствата на двете страни проведоха съвместно заседание на 15 април в Суботица, на което бяха подписани 11 меморандума и споразумения за сътрудничество, припомня скопската медия. \r\n***  Десетки жени и деца, роднини на сражавали се в Сирия косовски джихадисти, бяха транспортирани обратно в родината си в събота през нощта при строги мерки за сигурност, съобщава  Reuters . \r\n„Планираната операция за връщане на някои от нашите граждани от Сирия завърши успешно“, заяви министърът на правосъдието на страната Абелрад Тахири при посрещането на групата на летището в Прищина и обяви, че по-късно през деня ще бъдат пуснати подробности за акцията. \r\nСлед няколко часа на аеропорта, два автобуса с жени и деца бяха транспортирани под полицейски конвой в казарми точно до Прищина. \r\nПовече от 300 граждани на Косово, мъже, жени и деца са пътували до Сирия от 2012 г. Около 70 мъже, които се биха в редиците на екстремистки групировки, са били убити, посочва британската агенция. \r\nОт прищинската полиция заявиха, че около 150 жени и деца, включително 60 деца, родени във военни зони, са пленени при отстъплението на „Ислямска държава“, но не поясниха дали всички те са се върнали в събота. \r\nНито министърът, нито полицията са дали някакви подробности относно завръщането на косовските бойци. \r\nМеждународните и местните служби за сигурност преди това предупредиха за риска, породен от връщащите се бойци. През 2015 г. Косово прие закон, с който криминализира участието във военни конфликти в чужбина, което сега е наказуемо с до 15 години затвор. \r\nОколо 90% от населението на Косово са мюсюлмани, но в мнозинството си светски. \r\nДосега на територията на балканската страна не е имало джихадистки атаки, въпреки че повече от 100 мъже са били осъдени или обвинени по обвинения, че са участвали в боевете в Сирия и Ирак. Някои от тях бяха признати за виновни в планирането на нападения в Косово. \r\nПравителството заяви, че една форма на радикален ислям е внесена в Косово от неправителствени организации от Близкия изток след края на войната за независимост от Сърбия от 1998-99 година. \r\n***  Косовският вицепремиер Енвер Ходжай заяви, че на срещата на върха на лидерите от Западните Балкани в Берлин, която ще се проведе в края на месеца по инициатива на германския канцлер Ангела Меркел и френския президент Еманюел Макрон, не може да се очаква предложение за окончателно споразумение между Косово и Сърбия, предава  скопският телевизионен канал „1ТВ“ . \r\nНа пресконференция в петък, Ходжай заяви, че след тези преговори и по-конкретно, в течение на лятото, „ще се види как Европейският съюз третира региона с отварянето на преговорите със Северна Македония и Албания и либерализацията на визовия режим за Косово, предава кореспондентът на МИА от Прищина. \r\nПо думите на политика, на срещата на 29 април в Берлин, чийто фокус ще бъдат отношенията между Косово и Сърбия, „може да се очакват препоръки, времеви рамки или предложения за продължаване на диалога, но не и договор“. \r\n„Това е многостранна среща, организирана от германците и французите, на която ще участват лидерите на страните от Западните Балкани. А на такива многостранни срещи не може да се очаква някакъв договор“, заяви бившият външен министър на Косово, който в момента е вицепремиер в правителството на премиера Рамуш Харадинай. \r\n*** Инициативата на Австрия миналата година по време на Форума на Албах, в опит да се наложи  като посредник за разрешаване на спора между Косово и Сърбия чрез корекция на границите, без да се зачита напълно Германия, остави горчив вкус у германския канцлер Ангела Меркел. Срещата на високо равнище, която ще се състои на 29 април в Берлин между ЕС (Германия и Франция) и Западните Балкани, се очаква да засили диалога, докато австрийците са напълно игнорирани, коментира англоезичната версия на базирания в Прищина вестник  Gazeta Express . \r\nПрез септември миналата година, когато австрийците приеха президентите на Косово Хашим Тачи и Александър Вучич от Сърбия като част от конференцията на Европейския форум Алпбах, беше пропагандирана идеята за споразумение между Косово и Сърбия чрез промяна на границите. Австрийският президент Александър Ван дер Беллен изрази оптимизма си, че е възможно споразумение между Прищина и Белград. Зад завесата беше друг австрийски дипломат, бивш пратеник на ЕС за Косово Волфганг Петриш, който, изглежда, лесно убеди правителството си да приеме идеята за преначертаване на границите на Балканите. \r\nСрещата в Алпбах остави горчив вкус в Германия, най-силнaта страна от ЕС, която акцентира върху европейската перспектива на Западните Балкани. Освен това австрийският канцлер Себастиан Курц публично подкрепи идеята за замяна на територии, като начин за решаване на конфликта между Косово и Сърбия. Той дори разгледа този въпрос, докато се срещна във Вашингтон с президента на САЩ Доналд Тръмп и го помоли да се включи в този процес. Ходът на Австрия предизвика раздразнение в Германия, но публично, обаче, реагира само един ветеран германски дипломат - бивш пратеник на ЕС, Волфганг Ишингер. „Тръмп да реши европейски конфликт и да празнува в Белия дом? Страхувам се, че още не сме стигнали до там. Но докато не се намери решение, можем ли да празнуваме в Европа, а не отново, както през 90-те години във Вашингтон ”, пише по това време Ишингер. За да усложни още повече ситуацията, Курц се обърна към Германия, която  не одобрява категорично идеята за  промени границите. \r\nЗа да се противопостави на \"австрийския план\", Германия сега насърчава идеята за двоен суверенитет в Северно Косово, населено главно от сърби, на която Сърбия се противопостави, защото, както се казва, това означава признаване на Косово. Берлинската среща предизвика дебати и в Косово. Президентът Хашим Тачи в телевизионно интервю в четвъртък вечерта заяви, че Берлинската среща на върха няма да произведе нищо и „нищо няма да бъде погребано в Берлин“ - позовавайки се на австрийските медии, че корекцията на идеята за граница „ще бъде погребана“ на 29 април в Берлин. Тачи дори открито заяви, че основният адрес за решаване на косовско-сръбския въпрос са Съединените щати и рамковото писмо на президента на САЩ Доналд Тръмп. \r\n*** Прокуратурата на САЩ поиска 18 месеца затвор за руската гражданка Мария Бутина, според съдебни документи, цитирани от  РИА Новости \r\n\"Държавният прокурор с уважение препоръчва осъждането на Мария Бутина на 18 месеца лишаване от свобода и изразява надежда, че съдът ще изпълни поисканите съдебни препоръки,\" се казва в документите. \r\nМария Бутина беше задържана през 2018 г. Тя се призна за виновна в заговор за нелегална работа на руското правителство. Тя направи сделка със следователите  и се отказа от провеждане на съдебен процес. Ако тя не се е била признала за виновна, е могло да бъде осъдена на дълги години лишаване от свобода. \r\nЗащитата и прокуратурата по-рано предложиха да депортират Бутина в деня на осъждането, 26 април. Тя самата се е съгласила с това. \r\nПо-рано присъдата беше отложена, защото прокуратурата искаше да изчерпи възможностите за сътрудничество с руската гражданка. Според съобщения в медиите, Бутина е  била разпитвана от служители на специалния прокурор Робърт Мюлер, но според запознати не е заемала важно място в разследването му. \r\nПо-късно Мюлер потвърди обвинения срещу Русия за намеса в американските избори през 2016 г., но не намери доказателства за предполагаемото споразумение между централата на Доналд Тръмп и Русия. Наказателното дело срещу Бутина няма официална връзка с разследването на Мюлер. Москва отрича \"вмешателството\", което й се приписва, припомня РИА Новости. \r\n*** Анкара може да се обърне към Москва, ако САЩ изключат Турция от програмата za F-35 бомбардировачи от пето поколение. Това пише, позовавайки се на източник от турските въоръжени сили американският вестник Defence News, цитиран от  TACC .  \r\n\"Не можем да си позволим да сменим F-35 с нищо\", цитира източникът. \"Руските авиационни технологии ще бъдат първият и най-добър избор, ако американските ни съюзници не се държат по съюзнически и поставят под въпрос участието на Турция в съвместната програма [за изграждане] на самолетите F-35\", каза той и подчерта, че този вариант е най-подходящ за Анкара, въз основа на \"геостратегически оценки\". \r\nПо-рано турският външен министър Мевлют Чавушоглу  заяви, че Турция може да се обърне към всяка друга страна, ако Съединените щати откажат да доставят F-35. \"Има F-35, има руски изтребители. Ако нямаме F-35, тогава ще трябва да задоволим нуждата си от изтребители другаде. И така ще продължи, докато не започнем да произвеждаме собствен самолет. - каза той. \r\n***", "date": "2019.04.20", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/20/2649009/aleksandar-nenkov-gerb-vlozhihme-ogromni-usiliya-da-se-vazpolzvame-ot-strukturnite-evropeyski-fondove-koito-sa-70-ot-publichnite-investitsii.html", "text": "Правителствата на ГЕРБ вложиха огромни усилия да се възползваме от структурните европейски фондове. Това каза депутатът от ПГ на ГЕРБ Александър Ненков на отчета за гражданския диалог „Европа в нашия дом“, предаде репортер на  Агенция „Фокус“ . „Над 70% от публичните инвестиции са именно идващи от структурните европейски фондове“, обяви той. „Голяма част от тях се управляват от МРРБ. Това са важни отрасли като пътна инфраструктура, канализация, енергийна ефективност“, заяви депутатът. \r\nБиляна ИВАНОВА", "date": "2019.04.20", "title": "Александър Ненков, ГЕРБ: Вложихме огромни усилия да се възползваме от структурните европейски фондове, които са 70% от публичните инвестиции"}
{"url": "http://www.focus-news.net/news/2019/04/20/2649021/", "text": "Силовите роли на Балканите отдавна са разпределени – не се очаква ескалация на напрежението или война. Това каза за обзорното предаване „Метроном“ на  Радио „Фокус“  експертът по международни отношения Димитър Гърдев. Той припомни, че най-голямата военна база в тази част на света на САЩ се намира в Косово и никой не може да направи нищо там без решение на Америка. Според него политиките на Балканите винаги са били под вниманието на великите сили и когато се променят балансите между великите сили, това рефлектира на региона. Димитър Гърдев каза още, че сериозно влияние върху сигурността има създаването на косовска армия, която е подкрепена от САЩ, но е в нарушение на документи, които регулират статута на държавата. ЕС е притеснен, че тези косовски сили за сигурност се превръщат в пълномащабна армия, добави експертът. \"От Сърбия се иска да признае Косово, но същевременно евентуално референдум да се проведе в северната част без да е посочено кога. Сръбският външен министър реагира и заяви, че това е неприемливо за страната, защото няма такова понятие. Какви са двете направления, в които се опитва да бъде вкарана Сърбия – от една страна, да бъде признат суверенитетът на Косово, което да я направи равнопоставена, а оттам вече да имаме пълномащабно държавно образувание, като на това нещо се предлага европейското членство на Сърбия“, каза той.  Димитър Гърдев коментира, че проблемът е как това ще се случи, защото в редица документи и изказвания САЩ заявяват, че трябва да се стигне до размяна на територии. ЕС е притеснен от такъв прецедент, защото според него това отваря „Кутията на Пандора“ – не може да се прекрояват граници по този начин, каза Гърдев. Той припомни преговорите от лятото и посещенията на Вучич в Косово – привърженик на такава идея в Косово е администрацията на президента Хашим Тачи, а против е парламентът, защото това би довело до промяна в Конституцията, която би дала право на Тачи да се кандидатира отново за президент.  \r\nМилослава АНГЕЛОВА", "date": "2019.04.20", "title": "Димитър Гърдев, експерт: Силовите роли на Балканите отдавна са разпределени – не се очаква ескалация на напрежението или война"}
{"url": "http://www.focus-news.net/news/2019/04/20/2649020/prof-hristo-matanov-su-sled-pozhara-v-parizhkata-katedrala-notr-dam-se-zabelyazva-kakto-solidarnost-taka-i-defitsit-na-tsivilizovanost.html", "text": "След пожара в парижката катедрала „Нотр Дам“ се забелязва както солидарност, така и дефицит на цивилизованост. Това каза за седмичното обзорно предаване „Метроном“ на  Радио „Фокус“  проф. Христо Матанов от катедра „История на Византия и балканските народи“ в Софийския университет „Св. Климент Охридски“. „Има вълна от съчувствие, но има вълна и от злорадство. Тя се забелязва в Близкия Изток, в Северна Африка, дори и в самата Франция. Хора с мюсюлманско вероизповедание изразиха известно задоволство след инцидента. Солидарността е едната страна на нещата, тя би трябвало да бъде доминираща и християнска. Що се отнася до другото – то е дефицит на цивилизованост“, посочи проф. Христо Матанов. Той припомни, че „Нотр Дам“ е първата готическа катедрала в католическа Европа. Храмът е символ на християнска принадлежност, обясни той, като уточни, че през последните години българинът проявява интерес към възстановяване на храмовете си. Големите български „Нотр Дам“ са катедралата „Св. Александър Невски“, базиликата „Св. София“, църквата „Св. Неделя“ и Рилският манастир, посочи проф. Матанов.  \r\nМилослава АНГЕЛОВА", "date": "2019.04.20", "title": "Проф. Христо Матанов, СУ: След пожара в парижката катедрала „Нотр Дам“ се забелязва както солидарност, така и дефицит на цивилизованост"}
{"url": "http://www.focus-news.net/news/2019/04/20/2649023/prof-hristo-matanov-su-vyarata-v-balgarska-sreda-ne-e-kanonichna-tya-e-ritualna.html", "text": "Вярата в българска среда не е канонична, тя е ритуална. Това каза за седмичното обзорно предаване „Метроном“ на  Радио „Фокус“  проф. Христо Матанов от катедра „История на Византия и балканските народи“ в Софийския университет „Св. Климент Охридски“. “Българинът схваща християнската си принадлежност като символика – това е храмът, облачението на свещеника, вътрешността на храма. Схваща я най-вече като празници и почерпката след тях. Някои биха казали, че това е лошо, но според мен това е нещото, което прави българското християнство изключително жилаво и устойчиво на превратностите на съдбата”, посочи проф. Христо Матанов. Той каза още, че към християнската вяра най-силно привързани са гърците. По отношение на християнската принадлежност българите се намират в златната среда, обясни той. Българите са великолепни при мобилизацията на сили при строеж и създаване на храм, отбеляза проф. Матанов, като уточни, че народът ни трябва да наблегне върху поддържането им. По време на празници се наблюдава нарушаване на автентичността на църквите, добави той. Според него българинът има дълъг път към подобряване на християнското си възпитание.  \r\nМилослава АНГЕЛОВА", "date": "2019.04.20", "title": "Проф. Христо Матанов, СУ: Вярата в българска среда не е канонична, тя е ритуална"}
{"url": "http://www.focus-news.net/news/2019/04/20/2649022/korneliya-ninova-bsp-tragvame-za-evropeyski-izbori-za-predsrochni-parlamentarni-izbori-no-nay-veche-na-bitka-za-spravedlivost-sega.html", "text": "Тръгваме за европейски избори, за предсрочни парламентарни избори, но най-вече  на битка за „Справедливост сега“. Това каза лидерът на БСП Корнелия Нинова по време на представянето на листата на „БСП за България“ в Южния парк, предаде репортер на  Агенция „Фокус“ . „Благодаря ви, че сте днес тук. Общински председатели, областни председатели, кметове, председатели на общински съвети, народни представители, членове на Националния съвет – вие сте моторът на БСП и ние заедно сме екипът, който тръгваме в една емоционална, красива и вярвам победоносна кампания. Тръгваме за европейски избори, за предсрочни парламентарни избори, но най-вече тръгваме на битка за справедливост сега. Слоганът на нашата кампания“, каза Корнелия Нинова. Според нея е необходима справедливост днес, не след пет и десет години и не с празни и кухи обещания. „Днес българският народ и Европа имат нужда от справедливост. Ние първи като партия приехме своята програма за икономически развита, социална Европа - Европа на равните възможности, Европа без две и три скорости. Днес представяме пред вас и лицата на тази кампания“, каза Нинова.  \r\nДеница КИТАНОВА", "date": "2019.04.20", "title": "Корнелия Нинова, БСП: Тръгваме за европейски избори, за предсрочни парламентарни избори, но най-вече на битка за „Справедливост сега“"}
{"url": "http://www.focus-news.net/news/2019/04/20/2649029/reuters-regionalnite-sapernitsi-iran-i-sauditska-arabiya-se-sabirat-na-konferentsiya-v-bagdad.html", "text": "Ирак ще е домакин на високопоставени представители на парламентите на архи-враговете иран и Саудитска Арабия в събота, в рамките на усилията на Адел Абдул Махди да направи страната си медиатор в региона на Близкия Изток, предава  Reuters . \r\nДелегации, оглавявани от председателите на парламентите на Турция, Кувейт, Сирия и Йордания, също ще участват на еднодневната конференция в Багдад, на която ще бъдат обсъдени въпроси от регионалната сигурност, дипломация и икономика. \r\nМинистър-председателят на Ирак наскоро осъществи визити в Иран и Саудитска Арабия – двата петролни гиганта, които отдавна се борят за надмощие в Близкия Изток, припомня „Ройтерс“, като отбелязва, че е необичайно представители на двете страни да участват заедно на събитие. \r\nАбдул Махди заяви, че Ирак ще запази близките си отношения с Иран, но и със САЩ и съседите си от региона, много от които, като Саудитска Арабия, смятат Техеран за враг. \r\nПо време на първата си официална визита в Рияд след като дойде на власт преди шест месеца, той се срещна с крал Салман и престолонаследника Мохамед бин Салман. \r\nИрак и Саудитска Арабия влошиха отношенията си след военната операция на Саддам Хюсеин в Кувейт през 1990 година, но напоследък правят дипломатически усилия за поправянето им. \r\nПосещението в Рияд се състоя 10 дни след това в Техеран, където премиерът разговаря с президента Хасан Роухани и върховния водач аятолах Али Хаменеи. \r\nПревод и редакция:", "date": "2019.04.20", "title": "Reuters: Регионалните съперници Иран и Саудитска Арабия се събират на конференция в Багдад"}
{"url": "http://www.focus-news.net/news/2019/04/20/2649027/dimitar-popov-bdzp-gotse-delchev-savmestniyat-ni-proekt-s-chez-balgariya-zhivot-za-ptitsite-tseli-opazvane-na-zastrashenite-vidove-ptitsi-chrez-vazdushni-elektroprovodi-v-zashtiteni-zoni.html", "text": "Съвместният ни проект с ЧЕЗ – България „Живот за птиците“,  цели опазване на застрашените видове птици чрез въздушни електропроводи в защитени зони. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. По думите му проектът е стартирал още миналата година като е с продължителност от 63 месеца. „Първите дейности по него вече са осъществени. Тази година ще бъдат идентифицирани опасните за птиците електропроводи в общините Гоце Делчев, Гърмен и Хаджидимово“, посочи Димитър Попов. Той коментира, че заедно с това ще бъде разработена и създадена ГИС база данни за рисковите участъци от електроразпределителната мрежа. „Ще извършим и теренни проучвания за смъртността на птиците, която е причинена от  въздушните електропроводи“, каза още Димитър Попов. \r\nДенис НИКИФОРОВ", "date": "2019.04.20", "title": "Димитър Попов, БДЗП – Гоце Делчев: Съвместният ни проект с ЧЕЗ – България „Живот за птиците“, цели опазване на застрашените видове птици чрез въздушни електропроводи в защитени зони"}
{"url": "http://www.focus-news.net/news/2019/04/20/2649025/korneliya-ninova-bsp-balgarite-da-glasuvat-da-ne-badat-bezuchastni-nablyudateli-a-aktivni-sazidateli-na-dostoyna-balgariya-i-spravedliva-evropa.html", "text": "Българите да гласуват и да не бъдат безучастни наблюдатели, а активни съзидатели на достойна България и справедлива Европа. Това каза лидерът на БСП Корнелия Нинова по време на представянето на листата на „БСП за България“ в Южния парк, предаде репортер на  Агенция „Фокус“ . По думите ѝ трябва да бъде променен моделът на управление. „Скъпи българи, за това нещо просто се обръщаме към вас: излезте и гласувайте на 26 май. Не бъдете безучастни наблюдатели на началото на промяната. Бъдете активни съзидатели на човешкото си достойнство, на българското достойнство, на достойна България, справедлива Европа. „Справедлива сега“ – чрез нашите идеи, чрез нашия екип на 26  и с вашия глас: Победа за Европа и за България“, каза Нинова и пожела успех на всички кандидати за евродепутати.  \r\nДеница КИТАНОВА", "date": "2019.04.20", "title": "Корнелия Нинова, БСП: Българите да гласуват - да не бъдат безучастни  наблюдатели, а активни съзидатели на достойна България и справедлива Европа"}
{"url": "http://www.focus-news.net/news/2019/04/20/2649017/zam-ministar-nikolay-nankov-blagodarenie-na-evropeyskite-sredstva-se-izgradiha-51-prechistvatelni-stantsii-za-otpadni-vodi.html", "text": "Благодарение на европейските средства се изградиха 51 пречиствателни станции за отпадни води. Това каза заm.-министърът на регионалното развитие и благоустройството Николай Нанков на отчета за гражданския диалог „Европа в нашия дом“, предаде репортер на  Агенция „Фокус“ . „Двете други важни теми, разглеждани на диалозите бяха ВиK секторът и национална програма за енергийна ефективност. ВиK съоръженията са почти с размер 90 хил. км“, посочи той, като отбеляза, че това се равнява на 250 магистрали с размерите на AM „Тракия“. „Благодарение на европейските средства се изградиха 51 пречиствателни станции за отпадни води. „С 1 200 млрд. лв. ще осигурим по-добро качество с нови пречиствателни съоръжения на тези мрежи. Това е един огромен европейски проект“, коментира Нанков. Той уточни, че 500 млн. лв. са насочени в пречиствателни станции към българското Черноморие. „Стартирахме със строителството на два питейни язовира. Ремонтираме стената на язовир „Студена“, отчете още Нанков.  \r\n„Радващо беше усещането и отношението от българските граждани за енергийната програма. Програмата и по настоящем облагодетелства 220 хил. български граждани, очакваме да приключим с договорите и над 350 граждани да живеят в уютна и сигурна среда. Ефектите от програмите са наистина значителни“, допълни Нанков. \r\nДаяна ДЮЛГЕРОВА", "date": "2019.04.20", "title": "Зам.-министър Николай Нанков: Благодарение на европейските средства се изградиха 51 пречиствателни станции за отпадни води"}
{"url": "http://www.focus-news.net/news/2019/04/20/2649024/ministar-petya-avramova-rehabilitirat-se-nad-820-km-republikanski-patishta-a-s-vavezhdaneto-na-tol-sistemata-ochakvame-da-poluchim-neobhodimite-prihodi-za-investitsii-v-novi-patishta.html", "text": "Във всеки регион има пътища, които не са ремонтирани от 30 години, за наша радост много от критичните отсечки вече са обновени. Рехабилитират се над 820 км републикански пътища. Това каза регионалният министър Петя Аврамова на отчета за гражданския диалог „Европа в нашия дом“, предаде репортер на  Агенция „Фокус“ . „Нуждите обаче са много по-големи. 8000 км от 20 000 км са в лошо състояние. За рехабилитацията и доизграждането на цялата републиканска пътна мрежа са необходими над 8 млрд. лева“, заяви Аврамова. „С въвеждането на тол системата очакваме да получим необходимите приходи за инвестиции в нови пътища, за рехабилитация. До тогава приоритираме по места най-неотложните обекти и работим по тях“, подчерта регионалният министър. „Цяла Северна България чака АМ „Хемус“, надеждите на Северозапада са свързани със скоростния път Видин-Ботевград. А на Югозападна България - с довършването на АМ „Струма“. Уверихме хората, че работим активно и по трите проекта“, обяви Аврамова. Тя изтъкна, че с добра организация е реалистично магистралата от София до Варна да бъде готова до 2024 година. „Напредва работата по скоростния път Видин-Ботевград“, посочи министърът и допълни, че в най-напреднала фаза е участъкът Мездра-Ботевград.  \r\nБиляна ИВАНОВА", "date": "2019.04.20", "title": "Министър Петя Аврамова: Рехабилитират се над 820 км републикански пътища, а с въвеждането на тол системата очакваме да получим необходимите приходи за инвестиции в нови пътища"}
{"url": "http://www.focus-news.net/news/2019/04/20/2649031/burgas-na-22-i-23-april-baseynat-na-park-arena-ozk-nyama-da-raboti-zaradi-godishna-profilaktika.html", "text": "На 22 и 23 април 2019 г. басейнът на „Парк Арена ОЗК“ – Бургас няма да работи заради годишна профилактика. Това съобщиха от пресцентъра на  Община Бургас .", "date": "2019.04.20", "title": "Бургас: На 22 и 23 април басейнът на „Парк Арена ОЗК“ няма да работи заради годишна профилактика"}
{"url": "http://www.focus-news.net/news/2019/04/20/2649035/blagoevgrad-v-bansko-se-provede-spektakalat-buket-za-tsvetnitsa-po-povod-125-godini-chitalishtno-delo.html", "text": "В Банско се проведе спектакълът „Букет за Цветница” по повод 125 години читалищно дело. Това съобщиха от пресцентъра на  Община Банско . Вече 125 години най-старата културна организация в града ни осъществява благородната си мисия в полза на поколенията. В препълнена зала над 150 самодейци получиха бурните овации на публиката. Спектакълът бе подготвен от творческия колектив Силвия Терзиева, Елена Калайджиева, Димитър Врачков и Иван Чакъров, мъжки фолклорни групи с ръководители Димитьр Бистрин, Димитър Касапинов, Борис Хаджипопов, младежка фолклорна група с ръководител Атанас Янчовичин, женски фолклорни групи с ръководители Йорданка Маркова, Йорданка Чорбаджийска, Надежда Хаджиласкова, певиците Гергана Калайджиева и Кристина Кацарова, танцови формации с хореографи Десислава Баханова и Райна Асева. В началото на концерта бе разположена изложба от 18 цветни картини на отец Калайджиев, вдъхновен от пролетта, надвиваща над сивата и студена зима. В края на спектакъла, кметът Георги Икономов поздрави читалищните дейци и самодейците за прекрасното преживяване и пожела светли празници на участници и публика. \r\nТази година концертът бе благотворителен, в подкрепа на дългогодишния треньор по биатлон и заместник – председател на ски клуб „Банско“, Георги Джолев, средствата събрани по време на концерта са 4228 лева, които ще бъдат използвани за лечението на нашия съгражданин.", "date": "2019.04.20", "title": "Благоевград: В Банско се проведе спектакълът „Букет за Цветница” по повод 125 години читалищно дело"}
{"url": "http://www.focus-news.net/news/2019/04/20/2649013/ministar-petya-avramova-milioni-balgari-zhiveyat-i-rabotyat-v-preobrazeni-gradove-a-blizo-119-km-novi-republikanski-patishta-shte-badat-v-izpalnenie-tazi-godina.html", "text": "Милиони българи живеят и работят в преобразени градове. Това каза регионалният министър Петя Аврамова на отчета за гражданския диалог „Европа в нашия дом“, предаде репортер на  Агенция „Фокус“ . „За 2 месеца обиколихме цялата страна, срещнахме се „очи в очи“ с хората, чухме гражданите и местната власт, бизнеса и неправителствения сектор, за значението на европейската солидарност като инструмент за развитие на регионите“, заяви тя. „Спасени от разруха бяха улици, паркове, площади, културни и исторически паметници. Подобряват се водоснабдяването, социалната и образователна инфраструктура, градския транспорт, стотици обществени и частни сгради са енергийно ефективни“, обяви министърът. „Купени са 111 екологични автобуса и тролейбуса, изграждат се велоалеи и спирки, ремонтират се подлези и надлези“, коментира Петя Аврамова. Тя обърна внимание, че благодарение на европейската солидарност е довършена АМ „Тракия“ и се изгражда АМ „Струма“.„През тази година ще бъдат в изпълнение близо 119 км нови републикански пътища в България“, съобщи регионалният министър. \r\nБиляна ИВАНОВА", "date": "2019.04.20", "title": "Министър Петя Аврамова: Милиони българи живеят и работят в преобразени градове, а близо 119 км нови републикански пътища ще бъдат в изпълнение тази година"}
{"url": "http://www.focus-news.net/news/2019/04/20/2649033/korneliya-ninova-bsp-palzyashta-diktatura-na-opozitsiyata-e-bezsmislitsa-no-ednolichnata-vlast-v-balgariya-e-fakt-zashtoto-edin-chovek-upravlyava-naroda-i-negovite-pari.html", "text": "Пълзяща диктатура на опозицията е безсмислица, но eдноличната власт в България е факт, защото един човек управлява народа и неговите пари. Това каза лидерът на БСП Корнелия Нинова по време на представянето на листата на „БСП за България“ в Южния парк и във връзка с думите на премиера и лидер на ГЕРБ Бойко Борисов от началото на седмицата, че всички трябва да се обединят срещу пълзящата диктатура на неговите опоненти, предаде репортер на  Агенция „Фокус“  . „С още нещо обаче днес трябва де се обърнем към българския народ. 26 май е важен, за да свалим правителството на ГЕРБ и „Обединени патриоти“, подкрепяни от ДПС. Нашата победа на европейските избори означава начало на промяната в България. Гражданите за европейско развитие на България (ГЕРБ) ни отчуждиха от европейските ценности, от българските ценности, лишиха ни от човешкото ни достойнство. Искаме свобода, основна европейска, българска и човешка ценност, но свободни хора ли сме днес? На едни от последните места по свобода на изразяване, на слово и медии. Който си позволи да мисли различно, да говори различно, да критикува, е подложен на безпрецедентен натиск. Ето ви Елена – най-ярък пример за това. Искаме равни възможности, но в България близките до властта са по-равни от другите“, коментира още лидерът на БСП. Тя посочи, че партията иска върховенство и равенство пред закона. „Оказа се, че колкото повече апартаменти имаш в България, толкова по си недосегаем за закона“, каза още Нинова. Според нея целта не е да падне една партия и да седне друга, а да се постави началото на промяна на модела. Нинова посочи, че много от хората гледат на европейските избори с недоверие. „Някои от вас не вярват, че Европа може да повиши доходите ни. Може, ако се преборим за минимална работна заплата и минимална пенсия. Ако се преборим за инвестиции в България, които да осигурят работни места. Други от вас не вярват, че Европа може да помогне на децата им. Може, ако нашите представители там, ако социалистите, левицата в Европа се преборим да наложим младежката гаранция, младежкия план за образование и за работа, културния чек за младите хора. Мнозина не вярват, че Европа може да помогне на българското правосъдие. Може, скъпи сънародници, ако изградим силна, независима и подчинена единствено на върховенството на закона европейска прокуратура. Да се гласува за европейските избори има смисъл, защото те са важни за всеки българин, за всеки дом, за справедливостта сега“, коментира Нинова. Тя посочи, че в Европа не трябва да се изпращат хора, които срещу потупване по рамото със силните на деня предлагат послушание, а достойни българи, професионалисти и подчерта, че листата на БСП включва доказани икономисти, финансисти, еколози, лекари, хора на образователната система и на културата, международници, авторитети в България и Европа.  \r\nДеница КИТАНОВА", "date": "2019.04.20", "title": "Корнелия Нинова, БСП: Пълзяща диктатура на опозицията е безсмислица, но eдноличната власт в България е факт, защото един човек управлява народа и неговите пари"}
{"url": "http://www.focus-news.net/news/2019/04/20/2649026/zam-ministar-nikolay-nankov-do-kraya-na-2020-g-balgarskite-domakinstva-uchastvali-v-programa-za-energiyna-efektivnost-shte-spestyat-nad-405-mln-lv.html", "text": "До края на 2020 г. българските домакинства, участвали в програма за енергийна ефективност, ще спестят над 405 млн. лв. Това каза за.-министърът на регионалното развитие и благоустройството Николай Нанков на отчета за гражданския диалог „Европа в нашия дом“, предаде репортер на  Агенция „Фокус“ . Планираме следващата година да инвестираме в Перник, Бяла Слатина, Горна Оряховица, Дългопол“, допълни Нанков. Той отбеляза, че по време на срещите с гражданите в рамките на гражданския диалог „Европа в нашия дом“ са получили много въпросите за енергийна ефективност. „Явно са отпаднали и страховете на българските граждани от политическите ни опоненти, че едва ли не ще вземем домовете на хората, участващи в програмата“, отбеляза той. „До края на 2020 г. над 405 млн. ще бъдат спестените средства от българските домакинства, които участваха в тази програма“, заяви Нанков. По думите му наистина желаещите да се включат са повече от ресурсите на държавата. „Програмата трябва да продължи, тя има бъдеще“, добави зам.-министърът. \r\nДаяна ДЮЛГЕРОВА", "date": "2019.04.20", "title": "Зам.-министър Николай Нанков: До края на 2020 г. българските домакинства, участвали в програма за енергийна ефективност, ще спестят над 405 млн. лв."}
{"url": "http://www.focus-news.net/news/2019/04/20/2649028/ministar-petya-avramova-ochakvame-po-golyam-finansov-resurs-v-sledvashtiya-programen-period.html", "text": "Подчертавам, че за да работим успешно по политиките разчитаме не само на средства от бюджета, но и на европейско финансиране през следващия програмен период. Очакванията са, че ще разполагаме с по-голям ресурс от сегашния. Това каза регионалният министър Петя Аврамова на отчета за гражданския диалог „Европа в нашия дом“, предаде репортер на  Агенция „Фокус“ . „Темите, които вълнуват хората, съвпадат с приоритетите на правителството, и с политиките на МРРБ“, коментира тя. „Предвиждаме в новата оперативна програма с управляващ орган МРРБ фокусът да бъде върху проекти, които отговарят на нуждите на всяка област и регион“, заяви Аврамова. „Финансирането ще стигне до най-малките населени места в България, за да задържим хората по населените им места, там където са корените и сърцето им“, каза още регионалният министър. \r\nБиляна ИВАНОВА", "date": "2019.04.20", "title": "Министър Петя Аврамова: Очакваме по-голям финансов ресурс в следващия програмен период"}
{"url": "http://www.focus-news.net/news/2019/04/20/2649040/vitseprezidentat-iliyana-yotova-organizira-diskusiya-tema-evropa-sas-studenti-ot-nbu.html", "text": "Студентска лаборатория „Тема: Европа“ организира вицепрезидентът Илияна Йотова със студенти от Нов български университет. Дискусията ще се проведе на 22 април, понеделник, от 13.00 часа в зала 310 (1-ви корпус, 3 етаж). Това съобщиха от  прессекретариата на държавния глава . Целта на разговора е да се чуят позициите на младите хора за развитието на европейския проект и ролята на България в него. Първата Студентска лаборатория по европейска тема вицепрезидентът организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз.", "date": "2019.04.20", "title": "Вицепрезидентът Илияна Йотова организира дискусия „Тема: Европа“ със студенти от НБУ"}
{"url": "http://www.focus-news.net/news/2019/04/20/2649034/zam-ministar-tanya-mihaylova-biznesat-i-direktorite-na-uchilishtata-sa-partnyori-i-gledat-v-edna-posoka.html", "text": "Бизнесът и директорите на училищата са партньори и гледат в една посока. Това каза зам.-министърът на образованието и науката Таня Михайлова при представяне на обобщение на гражданския диалог „Европа в нашия дом“, предаде репортер на  Агенция „Фокус“ . \r\n„Най-същественият момент от диалозите беше разбирането, че образованието е свързано с активното гражданско общество и възможност за развитие на конкурентна среда“, посочи тя. „Нашата цел е да образоваме учениците и те да бъдат конкурентоспособни за всяка една сфера“, заяви тя. По думите ѝ промените в законите за училищно образование са дали увереност на директорите на училища, че ще имат реална връзка бизнеса. „Модернизирани са над 60 професионални гимназии, с временно оборудване, отново с участие на бизнеса“, добави тя. „Бизнесът и директорите на училищата са партньори и гледат в една посока“, заяви Михайлова и добави, че бизнесът търси своите кадри в класните стаи. „Сумата за ученически практики са над 60 млн. лв“, уточни тя. „Професионалното образование не е ограничаващо, а дава друг път и шанс на развитието на всеки един млад човек“, допълни Михайлова.  \r\nДаяна ДЮЛГЕРОВА", "date": "2019.04.20", "title": "Зам.-министър Таня Михайлова: Бизнесът и директорите на училищата са партньори и гледат в една посока"}
{"url": "http://www.focus-news.net/news/2019/04/20/2649039/blagoevgrad-preminavaneto-na-granichnite-punktove-kulata-i-ilinden-se-izvarshva-bez-zabavyaniya.html", "text": "Преминаването на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е с нормална интензивност. \r\nДенис НИКИФОРОВ", "date": "2019.04.20", "title": "Благоевград: Преминаването на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2019/04/20/2649030/milena-damyanova-gerb-v-poslednite-3-godini-investitsiite-v-obrazovanieto-sa-nad-900-mln-lv-takav-rast-nikoga-ne-e-imalo.html", "text": "В последните 3 години инвестициите в образованието са над 900 млн. лв., такъв ръст никога не е имало. Това каза председателят на комисията по образование към Народното събрание Милена Дамянова на отчета за гражданския диалог „Европа в нашия дом“, предаде репортер на  Агенция „Фокус“ . „Последователните политики на ГЕРБ от 2009 г. са факт, само за последните 3 години имаме над 900 млн. лв. в сферата на образованието и такъв ръст никога не е имало“, заяви тя. По думите ѝ тези средства показват реални резултати. „Политиката на ГЕРБ е за поставяне на учителя в основата на образованието, от 2009 г. минималната учителска заплата нарасна с 104 %. Това повишава не само социалния и обществен статус на учителя, но и показва, че образованието е национален приоритет“, коментира тя. По думите ѝ в образователния сектор има модерен закон и модерни наредби. Дамянова отбеляза, че по време на гражданските срещи аудиторията е отбелязала няколко проблема, а именно, че все още има сериозен процент на бизнеса, който иска да участват в образователния процес за обучение на бъдещите кадри. Като друг проблем тя отчете промяната в учебните програми, която все още не е добре обяснена и се наблюдава натоварване на учениците.  \r\n„Механизмът за включване на децата в образователната система е работещ“, добави още председателят на образователната комисия в парламента.  \r\n„Училищата и детските градини, които имат добри резултати трябва да бъдат поощрявани за това“, допълни Дамянова. \r\nДаяна ДЮЛГЕРОВА", "date": "2019.04.20", "title": "Милена Дамянова, ГЕРБ: В последните 3 години инвестициите в образованието са над 900 млн. лв., такъв ръст никога не е имало"}
{"url": "http://www.focus-news.net/news/2019/04/20/2649042/burgas-7-godishno-dete-e-pochinalo-sled-kato-e-bilo-blasnato-ot-lek-avtomobil.html", "text": "7-годишно дете е починало, след като е било блъснато от лек автомобил. Това съобщи за  Радио „Фокус“ – Бургас  Цветелина Рандева от ОДМВР – Бургас. Инцидентът е възникнал около 12.45 часа на ул. „Константин Фотинов“ в района на пресечката с ул. „Георги Кирков“. Пред лек автомобил, управляван от 45-годишен мъж, движещ се в посока църквата „Св. св Кирил и Методий“, преминават три деца, последното е ударено от калника на автомобила. След удара двете деца свидетели на инцидента са избягали, а водачът на автомобила откарал пострадалото 7-годишно момче от кв. „Победа“ в УМБАЛ – Бургас, където въпреки оказаната медицинската помощ детето е починало. Водачът е тестван с дрегер за употреба на алкохол, като пробата е била отрицателна. Мъжът е откаран в сектор „Пътна полиция“ за тестване на употреба на наркотици. Взета му е кръв и за химичен анализ. По случая е образувано досъдебно производство.  \r\nМария КУРТЕВА", "date": "2019.04.20", "title": "Бургас: 7-годишно дете е починало, след като е било блъснато от лек автомобил"}
{"url": "http://www.focus-news.net/news/2019/04/20/2649043/aleksandar-lukashenko-rusiya-e-garant-na-suvereniteta-na-belarus.html", "text": "Президентът на Беларус Александър Лукашенко помоли отделните политици в Русия да не се тревожат за изявленията му относно суверенитета на страната и отбеляза ролята на Руската Федерация за запазването на независимостта на белоруската държава, предава  ТАСС . \r\n„Напразно страдат някои политици, особено в Русия. Получих цялата тази информация: „Ах, това е срещу Русия“. Тези думи бяха отправени срещу тези, които биха се опитали да го направят. Това е първо. Второ, според мен, говоря искрено, може да се каже, че Русия е гарант на нашия суверенитет“, заяви Лукашенко, цитиран от агенция БелТА. \r\n„(Ако), не дай Боже, нещо се случи, ние с Русия ще бъдем заедно в окопите“, подчерта той. „Затова някои политици в Русия не трябва да страдат и да си слагат на сърцето тези думи, все едно са адресирани към Русия“, добави президентът на Беларус. Той напомни, че по време на посланието към народа и парламента на страната в петък е предупредил, че който посмее да посегне на суверенитета на Беларус със сила, ще получи мощен отпор. \r\nЛукашенко обясни, че изявлението се отнася до два фактора: „Има вътрешен фактор и външен фактор. Тази тема е актуална“. Според него вътрешният аспект е свързан с предположенията, че уж Лукашенко или някой друг е искал да включи Беларус в състава на друга държава. \"Ако Лукашенко направи това, той ще бъде прокълнат от хората. Това се отнася до вътрешната страна на въпроса. Що се отнася до външната страна, историята знае колко случая е имало, когато силите на дадена държава са включвали в нейния състав друга страна. Ето защо външният акцент беше, че ако някой посмее - ще получи отпор“, каза президентът на Беларус. \r\nПревод и редакция:", "date": "2019.04.20", "title": "Александър Лукашенко: Русия е гарант на суверенитета на Беларус"}
{"url": "http://www.focus-news.net/news/2019/04/20/2649036/ministar-krasimir-valchev-tryabva-da-obvarzhem-obrazovanieto-i-pazara-na-truda-sas-vsichki-instrumenti-na-politikata.html", "text": "Търсенето на образование е различно от търсенето на пазара на труда. Ние като институция трябва със всички инструменти на политиката да се опитаме да обвържем тези два пазара - на образованието и на труда. Това каза министърът на образованието Красимир Вълчев на отчета за гражданския диалог „Европа в нашия дом“, предаде репортер на  Агенция „Фокус“ . „Правим го със стипендии, със допълнително финансиране на училищата и висшите училища, с преструктуриране на приема, със създаването на нагласи от най-ранна училищна възраст“, заяви той. „Заложихме, че 40% от дейностите по интереси трябва да бъдат в областта на математиката, техниката и природните науки. За да стигнем до висше или професионално образование, децата трябва да са придобили ключовите компетенции“, коментира Вълчев. Той обясни, че е ключово да бъдат обхванати децата от малцинства и от семейства с липса на отговорност към образованието. „Основната ни тема на разговор е обхващането и ефективното включване в образователната система на проблемите деца. Те не са мнозинство, но са голямо предизвикателство“, каза още Красимир Вълчев. \r\nБиляна ИВАНОВА", "date": "2019.04.20", "title": "Министър Красимир Вълчев: Трябва да обвържем образованието и пазара на труда със всички инструменти на политиката"}
{"url": "http://www.focus-news.net/news/2019/04/20/2649038/premierat-boyko-borisov-za-dogodina-sme-planirali-360-mlnlv-za-uvelichenie-na-uchitelskite-zaplati-investirame-v-obrazovanie-zashtoto-bsp-razchitat-na-kasa-pamet-i-niskoobrazovani-hora.html", "text": "За другата година сме планирали 360 млн. за увеличение на учителските заплати. Това каза министър-председателят Бойко Борисов и лидер на ГЕРБ при представяне на обобщение на гражданския диалог „Европа в нашия дом“, предаде репортер на  Агенция „Фокус“ . \r\nВече всички деца имат шкафчета в училища. Ние сме единствените в Европа, които имаме wi-fi във всяко едно училище“, посочи Борисов. „Планирали сме 360 млн. лв.за увеличение на учителските заплати“, заяви Борисов и добави, че с това ще бъде изпълнен ангажимента на правителството за двойно увеличение на учителските заплати. \r\n„На Вълчев съм възложил да проверят състоянието на училищните автобуси и може там да разчита на още 20 млн. лв., и толкова за интерактивност“, добави премиерът. По думите му в природните науки обаче изоставаме. „Никога не е правено такива паркове и градини, направихме добри паркове, за има къде да се събрат БСП. Днес гледам са се изтъпанили на Южния парк. Те ни връщат във времето на Третата коалиция“, коментира Бойко Борисов. „Инвестираме в образованието, защото те разчитат на къса памет и нискообразовани хора. Те - премиерът тогава, първата дама тогава, изгонената зам.-министърка за корупция“, уточни той. „Аз излизам и казвам, оставка за това и това. Ние не разбрахме тогава какво стана. Тези хора говорят, но ние нямаме един спрян фонд, една спряна програма. Ние нямаме един спрян фонд,  те издигат манипулация за предизборната си кампания“, уточни премиерът. „Тези сега в Южния парк ни плашат. Ама хич не ни е страх от тях. Ние грешим, което показва, че не сме идеални“, допълни още лидерът на ГЕРБ.  \r\nДаяна ДЮЛГЕРОВА", "date": "2019.04.20", "title": "Премиерът Бойко Борисов: За догодина сме планирали 360 млн.лв. за увеличение на учителските заплати - инвестираме в образование, защото БСП разчитат на къса памет и нискообразовани хора"}
{"url": "http://www.focus-news.net/news/2019/04/20/2649046/klimatologat-prof-georgi-rachev-may-mesets-shte-bade-s-mnogo-slantse-i-dostatachno-vlaga-za-da-se-preodolee-serioznoto-zasushavane-koeto-zatisna-agrobiznesa.html", "text": "Май месец ще бъде хубав – с много слънце и достатъчно влага, за да се преодолее сериозното засушаване, което затисна агробизнеса. Това каза за седмичното обзорно предаване „Метроном“ на  Радио „Фокус“   климатологът проф. Георги Рачев, преподавател по синоптичен анализ и синоптична климатология в Геолого-географския факултет на Софийския университет \"Св. Климент Охридски“. Той уточни, че времето ще е типично пролетно – слънце, облаци и малко дъжд, като поясни, че април месец е кошмарът за всички, които се занимават с прогнози за времето.  „Времето е изключително динамично през април месец. Такова ще бъде и у нас. Ще се редуват няколко слаби вълни на по-хладно време с много топло време. Днес е Лазаровден и е доста хладно, малко по-хладно от нормалното. На Цветница ни очаква доста повече слънце и по-високи температури, които ще бъдат между 15 и 21-22 градуса“, поясни той. По отношение на идната седмица проф. Георги Рачев каза, че се очаква времето в понеделник да бъде още по-топло, а във вторник ще има захлаждане и повсеместни валежи. На Разпети петък температурите ще бъдат над 20 градуса, като на някои места ще стигнат до 25, коментира той и обясни, че през празничният уикенд се очакват температури в порядъка от 16 до 21 градуса с превалявания през следобедните часове. По думите му третият месец на пролетта се очаква да бъде нормален както по отношение на температурите, така и по отношение на валежите. „В планините има нова снежна покривка над 1 800 метра. Условията за ски са перфектни – студено е и не е започнало снеготопенето“, добави той.  \r\nМилослава АНГЕЛОВА", "date": "2019.04.20", "title": "Климатологът проф. Георги Рачев: Май месец ще бъде с много слънце и достатъчно влага,  за да се преодолее сериозното засушаване, което затисна агробизнеса"}
{"url": "http://www.focus-news.net/news/2019/04/20/2649047/prezidentat-rumen-radev-sportat-e-edin-ot-vazhnite-faktori-za-izkorenyavane-na-agresiyata-v-uchilishte.html", "text": "Спортът дарява не само здраве и физически качества – сила, ловкост, бързина, издръжливост, но и изгражда характер, калява психиката и развива волята. Спортът е един от важните фактори за изкореняване на агресията в училище. Това заяви президентът Румен Радев на откриването на спортния празник под наслов „Времето лети, поиграй с мене ти“ на дружество „Луис Карол“, който се проведе на централния стадион на Националната спортна академия „Васил Левски“, съобщиха от  прессекретариата на държавния глава .    \r\nПо думите на държавния глава спортът учи нашите деца да бъдат пълноценни граждани на бъдещето, както и на самодисциплина, организираност, борбеност, ред и дава чувството за взаимност.   \r\n„Задачата на истинския учител е не само да произведе хора, носещи знания, но и да развива личности“, подчерта президентът и поздрави  организаторите на събитието за иновативната форма на обучение чрез спорта, която допринася българските деца да се развиват комплексно.  \r\nРумен Радев се обърна и към родителите и посочи, че времето, прекарано заедно с децата в най-ранна възраст, когато светът се открива пред тях, е изключително важен пример на подкрепа.  \r\nЦелта на събитието е да насърчи родителите да прекарват повече време заедно с децата си и да възпитат у тях интерес към спорта. В отборните игри в различни дисциплини се включиха над 350 деца и техните родители. Преподаватели и студенти от НСА участваха в организацията на празника.", "date": "2019.04.20", "title": "Президентът Румен Радев: Спортът е един от важните фактори за изкореняване на агресията в училище"}
{"url": "http://www.focus-news.net/news/2019/04/20/2649045/petar-vitanov-bsp-dnes-poveche-ot-vsyakoga-imame-neobhodimost-ot-promyana.html", "text": "Днес повече от всякога имаме необходимост от промяна. Това каза кандидатът за евродепутат от „БСП за България“ и народен представител Петър Витанов по време на представянето на листата за евроизборите в Южния парк, предаде репортер на  Агенция „Фокус“  . „Днес българското правителство обрича на нищета и безпросветност собствените си деца, а в Европа десетилетната дясна хегемония лишава младите от перспектива, посока, хоризонт. Една голяма част по неволя остава без образование. Днес младите в Европа остаряват на 20 години, защото перспективата пред тяхното развитие е никаква. Днес повече от всякога имаме необходимост от промяна“, каза още Витанов. Той посочи, че в 21 век в най-развитата част на Европа, най-валидна е старата поговорка, че който се роди беден, умира глупав. „Затова е крайно необходима нова промяна в младежката политика, цялостна политика, която да гарантира достъпа до образование, насърчаване на младежката гаранция, разширяване на нейния обхват и насърчаване на политики в областта на културата, които да бъдат насочени към младите хора. Промяната в отношението към нашите деца е нашата отговорност към бъдещето. 26 май е денят на тази промяна както в България, така и в Европа“, допълни Петър Витанов.  \r\nДеница КИТАНОВА", "date": "2019.04.20", "title": "Петър Витанов, БСП: Днес повече от всякога имаме необходимост от промяна"}
{"url": "http://www.focus-news.net/news/2019/04/20/2649050/shumen-oshte-7-dushi-s-uvrezhdaniya-zapochvat-rabota-v-kmetstvata-na-teritoriyata-na-obshtinata.html", "text": "Нови седем души с увреждания са назначени на работа в кметствата на територията на община Шумен. Това съобщиха от  Община Шумен . Осигуряването на заетост за хора с трайни увреждания, регистрирани в дирекциите „Бюро по труда“ към Агенцията по заетостта, се реализира по проекта „Обучения и заетост“ за лица с трайни увреждания на възраст над 29 години. Заетостта е за период от две години, а възнаграждението е в размер на минималната работна заплата. До края на месеца още девет души ще започнат работа по проекта в общинската администрация и кметствата. Проектът се реализира с финансовата подкрепа на Европейския социален фонд на Европейския съюз по Оперативната програма „Развитие на човешките ресурси“. До момента общо 25 жени и мъже с увреждания са назначени на работа по проекта в общинската администрация и в кметствата по селата.", "date": "2019.04.20", "title": "Шумен: Още 7 души с увреждания започват работа в кметствата на територията на общината"}
{"url": "http://www.focus-news.net/news/2019/04/20/2649037/foreign-policy-izborite-v-ukrayna-kato-povtorenie-na-serial-zelenski-mozhe-da-stane-alternativa-na-putin-v-ochite-na-obiknovenite-rusnatsi.html", "text": "Животът в Украйна копира изкуството. От 2015 година на един по един от телевизионните канали в страната върви сериал, в който се разказва за честен учител по история, който по стечение на обстоятелствата става кандидат на президентските избори. И за всеобща изненада този представител на обикновените хора побеждава. След това той започва да се бори с корумпираната система отвътре, като в процеса попада както в комични, така и в много трагични ситуации, пише  американското списание Foreign Policy  в материал, представен без редакторска намеса. \r\nВладимир Зеленски измина пътя от играещ ролята на човек, който случайно става президент, до финалния етап на истинска предизборна гонка, без да спира прилежно да играе своята роля и да спазва интонациите и изражението на лицето, характерни за неговия телевизионен персонаж. И, подобно на своето alter ego, Зеленски обеща да прекъсне тесните връзки между правителството и украинските олигарси, въпреки че според мнението ан много наблюдатели зад популярния актьор стои един от най-известните украински олигарси – притежателят на телевизионния канал, който излъчва сериала „Слуга народа“, Игор Коломойски. \r\nНезависимо, че „Слуга народа“ бе заснет и излъчен по време на войната в Донбас, този конфликт , на който противникът на Зеленски на изборите и действащ президент на Украйна Петро Порошенко заложи всичко, почти не се споменава в сериала. Вместо това в центъра на вниманието са разпиляването на държавните средства, злоупотребата с власт, бедността и неравенството, корумпираната правосъдна система, както и привилегиите и именията на чиновниците.  \r\nНе че Порошенко разруши икономиката. По-скоро той не успя да постигне резултатите, на които хората се надяваха след революцията на Майдана през 2014 г. За да постигне преизбиране, Порошенко надделя над другите националистически кандидати и се позиционира като лидер на неофициалната партия на войната. С други думи, Порошенко участва в изборите като ръководител на неофициална партия на постиженията на международната сцена, а Зеленски - като лидер на партия, която се стреми да разреши вътрешните проблеми.  \r\nТази разлика намира отражение и в поведението на персонажите в телевизионния сериал. Олигарсите се опитват да подкупят току що назначените от младия и честен президент (в ролята на Зеленски) министри. Министрите взимат милиони долари в брой, но след това ги харчат за изплащане на просрочените задължения по заплатите. Президентът от сериала отказва официалната резиденция, конвоя, бодигардовете, стилистите и личния психолог и прехвърля офисите на правителството и парламента на по-скромни места. В поредицата, основният враг на Украйна не е извън, а в страната. Това не е сепаратисткото движение или влияние на Русия, а олигарсите, корумпирани служители и дори обикновени хора, които не плащат данъци. \r\nАко погледнем ситуацията от този ъгъл, тогава Порошенко е двойник на руския президент Владимир Путин, т.е. отмъстител и защитник на страната, защитавайки я от външни заплахи. Той е Марс, богът на войната. Но украинското общество предпочита Меркурий пред Марс. Загубата на Порошенко ще бъде загуба за партията на войната, а победата на Зеленски ще означава победа на по-премерен и по-прагматичен подход към руско-украинските отношения. \r\nИзборите в Украйна предизвикват изненада в много наблюдатели, които следят процесите в тази страна от далеч. Изборите са такова време, в което обикновено мълчаливите и недостатъчно представени слоеве на обществото получават възможност да се изкажат. Говорим за хора, на които се обръща малко внимание в Украйна, както в Русия. Те не участват активно в дискусии в социалните мрежи. Те гледат телевизия, но никога не се появяват на екрана. И почти никога не влизат в полезрението на западните журналисти. \r\nКакто показват резултатите от последните проучвания, повече от половината от украинците действително имат положително отношение към Русия. Дори през 2017 г., когато конфликтът все още беше в разгара си, броят на украинците, които определяха Русия като военен съюзник на тяхната страна, беше приблизително същият като броя на украинците, които смятаха Съединените щати за техен военен съюзник. \r\nВсичко това рисува такава картина в Украйна, която силно се отличава от тази, за която апелира Порошенко със своите патриотически лозунги „Армия! Език! Вяра!“. Украинското общество не изпитва особен ентусиазъм относно петгодишната война с Русия. Сериалът „Слуга народа“ доказва, че езикът има много по-голямо значение за украинската интелигенция, която вече близо един век се опитва да освободи страната от руския език, отколкото за обикновените хора. Персонажите в „Слуга народа“, който е сниман за вътрешния пазар, говорят на руски, но гледат новини на украински и преминават на украински в някои официални ситуации. Освен това, Украйна е по-религиозна страна от Русия и много хора там се зарадваха, когато се появи независима украинска православна църква. Но последната част от лозунга на Порошенко – „вяра“ – за обикновените хора има много по-малко значение в сравнение със състоянието на икономиката, здравеопазването и транспортната система. \r\nИ така, въпросът е, дали всичко това са добри новини за Русия и Путин? И да, и не. Мнозина в Русия очакваха, че след революцията на Майдана украинската общественост постепенно ще се успокои и ще се примири с щетите, които Русия й причини с анексията на Крим и подкрепата за сепаратисткото движение в Донбас. Имаше надежди, че мълчаливото мнозинство в Украйна ще се изкаже на тайното гласуване. Победител можеше да стане не проруска партия, нито партията на мира (това е доста проблематично, като се има предвид, че краят на конфликта в Донбас все още не се вижда), а партия на географията. Това са хора, които вярват, че украинската политика трябва да се гради на основата на географското положение на страната, а не на базата на идеалистически стремежи. Можеш да опитваш по всякакви начини да се сближиш с европейците и да се отдалечиш от Русия, но тези надежди няма да помогнат на Украйна с вълшебна пръчка да се появи до Белгия и Австрия. Украйна ще остане там, където е и в момента – до Русия. \r\nТакива промени в мирогледа ще бъдат посрещнати с радост в Русия. Но в по-дългосрочна перспектива Зеленски може да се окаже много по-неудобен опонент за Кремъл, отколкото Порошенко. Путин се позиционира като лидер на глобалния популизъм, но в Русия той бавно губи популярността си. Президентът Путин, който е заобиколен от предпазливи технократи и тесен кръг милиардери, се превръща в обект на подигравки над популистите. Никому неизвестни кандидати вече печелят избори в руските региони, а нуждата от народен кандидат на федерално ниво продължава да се увеличава. \r\nУкрайна на Порошенко е враждебна страна, която обърна гърба си към Русия и лицето си към НАТО. Тя беше полезно плашило за руската вътрешна политика, като пример за това, по кой път не трябва да се върви. Ако Зеленски стане президент, Украйна ще се превърне от външнополитически във вътрешнополитически проблем за Русия. Дружелюбен, млад президент с чувство за хумор, съсредоточен върху вътрешните проблеми, може да стане алтернатива на Путин в очите на обикновените хора. За да предотврати това, руският президент ще трябва да атакува Зеленски от същите позиции, от които го напада Порошенко – като комик, марионетка на олигарсите и неопитен политик. Но това няма да е лесно. В края на краищата, човекът, който е много вероятно да стане следващия президент, е фаворит сред рускоезичните украинци, които са уморени от враждата между Украйна и Русия. \r\nПревод и редакция:", "date": "2019.04.20", "title": "Foreign Policy: Изборите в Украйна като повторение на сериал; Зеленски може да стане алтернатива на Путин в очите на обикновените руснаци"}
{"url": "http://www.focus-news.net/news/2019/04/20/2649051/valya-chilova-ot-predpriemachi-gerb-vav-varna-shansat-zanapred-e-publichno-chastnoto-partnyorstvo.html", "text": "Шансът занапред е публично-частното партньорство. Това каза по време на регионален форум на ПП ГЕРБ на тема “ Бизнес и инвестиции” председателят на Предприемачи ГЕРБ Валя Чилова, предаде репортер на  Радио “Фокус” – Варна . “Аз няма да се уморя да повтарям, че тези думи, в които много хора влагат негатив, като приватизация, публично, частно партньорство или концесия, това са думи, които носят позивити и трябва да бъдат представени по този начин, ако бъдат направени по правилния начин и с правилните финансови модели и механизми. Тя посочи, че трябва все повече да се говори за новите механизми за финансиране, които ще събудят българските капитали в международен план и в съчетание с финансиране от европейски проекти. “Много често си говорим с евродепутатите и с представители на бизнеса в различни градове, където правим срещи. Много често задават въпроса: Като свършат еврофондовете не си ли инвалидизираме икономиката по този начин. Не се ли успиваме, чакайки само европейско финансиране и какво ще се случи, когато реално спре като подкрепа за бизнеса. Смятаме, че не говорим достатъчно, а трябва все повече да говорим за новите начини на финансиране, без да звучи сложно технически – финансов инженеринг или събуждане на спящите капитали”, каза Валя Чилова. Тя посочи, че целта на форума във Варна е именно това – бизнесът да има много повече яснота, за това как може да се възползва от Фонда на фондовете (ФМФИБ) и др. “Близо 1 млрд., ако не се лъжа, от които 600 млн. вече са разпределени по подмениджъри, с които вие трябва да се свързвате и те с вас, за да може да се получат добри проекти, които може да се комбинират и с общини. Затова не случайно сме в такъв формат – не само бизнес и община, но и частни проекти. Има възможност за подкрепа на младежко предприемачество, за подкрепа на start up компании, развитие на start up екосистемата”, каза още Валя Чилова. Събитието продължи с лекция на тема “Нови финансови инструменти за подкрепа на предприемачеството” от ръководителя на звено “Координация” на Фонд на фондовете (ФМФИБ) Ангелина Тодорова, която представи възможностите за кандидатстване за финансиране от фонда и условията, които предлага той. \r\nБояна АТАНАСОВА", "date": "2019.04.20", "title": "Валя Чилова от Предприемачи ГЕРБ във Варна: Шансът занапред е публично-частното партньорство"}
{"url": "http://www.focus-news.net/news/2019/04/20/2649044/premierat-boyko-borisov-do-kraya-na-nashiya-mandat-am-hemus-tryabva-da-podmine-pleven-i-da-stigne-do-belokopitovo-buhovtsi.html", "text": "До края на нашия мандат АМ „Хемус“ трябва да подмине Плевен и да стигне до Белокопитово-Буховци. Това каза министър-председателят Бойко Борисов и лидер на ГЕРБ при представяне на обобщение на гражданския диалог „Европа в нашия дом“, предаде репортер на  Агенция „Фокус“ . „Това не е предизборно“, поясни Борисов. По думите му опозицията ходи по улиците и мери фугите между паветата, а не признава направеното до момента. „До 26 април ще пуснем булевард „Левски“ във Варна. Искам всяка фуга да мине кметът и да я види“, отбеляза той. По думите след управлението на БСП всичко в държавата е било развалина. „Парите за „Хемус“ сме ги заделили. Във вторник правим 2 първи копки. При Ябланица почти пробихме планината. До Плевен започваме две копки едновременно. Ударно започваме Шумен-Търговище да довършим. Наредил съм на Нанков - Мездра-Ботевград до две-три седмици максимум да стартира. И обходът на Димово също, за да се подготвим излизайки от „Хемус“ да влизаме там. АМ „Струма“ въври добре, следващият месец ще подминем Благоевград и влизаме в тунела „Железница“. В рамките на следващите година и половина, две ще стигнем до Кресна - социалистическа мечта“, добави той. „Това е факт и ние ще го направим“, уточни Борисов.  \r\nВ началото на май започваме доизграждане на оставащите 20 км до границата със Сърбия, каза още премиерът. „Най-натовареният път Пловдив-Асеновград работи перфектно. Сега правят обходите. Подготвяме обходния път, защото сме обещали и на Пазарджик, да извадим трафика от града. Май месец в началото искам да го видя как го правите. И, за тези отсечки, които говорите, те вече работят. Аз не ходя на първа копка на гола ливада да ме снимат“, коментира Борисов. „В началото на май, последната отсечка започваме, защото сме се разбрали с Вучич и тези 20 км до границата да ги завършим и тях. В рамките на две години максимум ще ги завършим, до края на мандата“, увери Борисов.  \r\nДаяна ДЮЛГЕРОВА", "date": "2019.04.20", "title": "Премиерът Бойко Борисов: До края на нашия мандат АМ „Хемус“ трябва да подмине Плевен и да стигне до Белокопитово-Буховци"}
{"url": "http://www.focus-news.net/news/2019/04/20/2649032/ministar-krasimir-valchev-tryabva-da-investirame-v-uchitelite-i-v-tova-vsichki-detsa-da-poluchat-neobhodimite-im-kompetentnosti.html", "text": "Не можем да прогнозираме бъдещето, но имаме увереност, че трябва да инвестираме в учители и в това всички деца да получат необходимите им компетентности. Това каза министърът на образованието Красимир Вълчев на отчета за гражданския диалог „Европа в нашия дом“, предаде репортер на  Агенция „Фокус“ . „Диалозите на тема образование показаха, че по темата можем да водим смислен разговор“, коментира той. „Образованието е бъдещето за децата ни. От него зависи в най-голяма степен развитието ни“, обяви той. „Образователната система обучава деца, които ще бъдат на пазара на труда през 2060 година. Трябва да сме готови за предизвикателствата“, посочи министърът. „Механизмът ни показва, че когато има политическа воля от ръководителите на институциите, нещата се случват“, изтъкна Вълчев. „Свършихме по-лесната работа - да запишем в училище 40 хил. деца, по-трудната е да осигурим ежедневната посещаемост“, подчерта образователният министър. „Най-добрите образователни системи са тези, в които най-добрите ученици, стават учители“, обяви Красимир Вълчев. „Обществото ще бъде това, което днес се случва в класната стая“, коментира той. „Отпадналите от образователната система са изключени от обществото. Ако искаме да бъдем развита страна, със всички сили и институции трябва да направим така че да обхванем всички деца в образователната система“, заяви министърът. \r\nБиляна ИВАНОВА", "date": "2019.04.20", "title": "Министър Красимир Вълчев: Трябва да инвестираме в учителите и в това всички деца да получат необходимите им компетентности"}
{"url": "http://www.focus-news.net/news/2019/04/20/2649049/ivo-hristov-vseki-glas-za-druga-lista-i-kandidat-izvan-tazi-na-bsp-za-balgariya-ne-zastrashava-s-nishto-statukvoto-a-go-podpomaga-da-se-betonira.html", "text": "Всеки глас за друга листа и кандидат извън тази на „БСП за България“ не застрашава с нищо статуквото, а го подпомага да се бетонира. Това каза кандидатът за евродепутат от „БСП за България“ Иво Христов по време на представянето на листата в Южния парк, предаде репортер на  Агенция „Фокус“ . „Днес е историческа дата – 20 април. Това е годишнина от избухването на Априлското въстание. Това е много добър ден за начало на една кампания, която цели пълен обрат в страната. Ако преди 100 и повече година неколцина българи промениха съдбата на нашия народ, днес повечето българи преживяват политиката пред телевизора с дистанционно в ръка. Трябва да надмогнем тази апатия. Това е първата стъпка. В хода на кампанията със сигурност често ще ни упрекват, че говорим за вътрешна политика, а трябва да говорим за многогодишна финансова рамка, за дигитализация, за свързаност. Нищо подобно, няма българска вътрешнополитическа тема, която да не е европейска. Ако по плажовете край Шабла изплува кокаин, това е проблем с европейската граница. Ако стотици хиляди българи заминават на гурбет в чужбина да търсят препитание, това е проблем на Европа“, допълни Христов.  \r\nТой посочи, че всички българи са европейци наравно с останалите в ЕС. „Всеки старец в обезлюдяло село в Северозападна България е също толкова европеец, колкото е Юнкер, или Майдел, или Габриел и когото и да се сетите. Проблемът на българския възрастен забравен бедстващ възрастен човек е общоевропейски. За финал да кажа, че тези избори имат два залога – национален и европейски. Националният е да създадат условия за коренна политическа промяна. При победа на нашата листа ще имаме нова политическа ситуация. Всеки глас за друга листа и кандидат извън нашата не застрашава с нищо статуквото, а го подпомага да се бетонира. Европейският залог е този да изпратим в ЕП критично мислещи, ангажирани хора, които да преведат Европа на езика на хората“, допълни Иво Христов и отчете, че политиката на ЕС не е обърната към обикновения човек, а към корпорациите.  \r\nДеница КИТАНОВА", "date": "2019.04.20", "title": "Иво Христов: Всеки глас за друга листа и кандидат извън тази на „БСП за България“ не застрашава с нищо статуквото, а го подпомага да се бетонира"}
{"url": "http://www.focus-news.net/news/2019/04/20/2649053/plovdiv-45-godishen-mazh-i-18-godishen-mladezh-sa-zaginalite-v-intsidenta-s-chasten-samolet-kray-selo-orizari.html", "text": "45-годишен мъж и 18-годишен младеж са загиналите в инцидента с частен самолет край село Оризари. Това съобщиха за  Агенция „Фокус“  от ОДМВР – Пловдив. Причините за инцидента все още не са уточнени.  „Фокус“ припомня:  Двуместен частен самолет падна край стадиона на пловдивското селото Оризари около 10.20 часа днес. При инцидента загинаха пилотът на самолета и спътника му. В момента на място се извършва оглед. \r\nТеодора ПАТРОНОВА", "date": "2019.04.20", "title": "Пловдив: 45-годишен мъж и 18-годишен младеж са загиналите в инцидента с частен самолет край село Оризари"}
{"url": "http://www.focus-news.net/news/2019/04/20/2649048/liderat-na-gerb-boyko-borisov-bsp-ne-mogat-da-prikrivat-zlobata-si-kato-gi-slusham-se-ambitsiram.html", "text": "Много ме заболя от това, което ни се случи в миналите дни. Като ги слушам, това ме адски ме амбицира. БСП не могат да прикриват злобата си. Това каза лидерът на ГЕРБ Бойко Борисов на отчета на гражданския диалог „Европа в нашия дом“, предаде репортер на  Агенция „Фокус“ . „Някой си беше позволил да ме коментира за „пълзящата диктатура“, че било бисер. Иронизирах Иво Христов заради „пълзяща автокрация“, обясни той. „Ако има автокрация как ще се съберете в Южен парк, как всички тези скандали ще са сутрин от 7.00 до 19.00  не спират? Апартаменти, къща, тераса, сауна, баня - от сутрин до вечер“, попита Борисов. „Ако няма свобода на медиите, как това ще се случва? Всички скандали излязоха по толкова явен начин - демокрацията си работи, каква автокрация“, коментира лидерът на ГЕРБ. „Толкова пъти не искам да ги коментирам заради стабилността и уважението между институциите, но когато върховният главнокомандващ призовава генералитета да не стои безропотно да слуша и да гледа - към какво ги предизвиква, не е ли към диктатура? Ако изкараш армията или призоваваш генералитета? Тогава си замълчахме“, каза още той. \r\nБиляна ИВАНОВА", "date": "2019.04.20", "title": "Лидерът на ГЕРБ Бойко Борисов: БСП не могат да прикриват злобата си - като ги слушам, се амбицирам"}
{"url": "http://www.focus-news.net/news/2019/04/20/2649056/zoopark-burgas-be-vklyuchen-v-turisticheski-katalog-opoznay-burgas.html", "text": "Днес се състоя официалното откриване на „Зоопарк Бургас“, който наскоро стана един от десетте лицензирани зоопарка в България. По този повод днес посетителите се допускат безплатно. Това съобщиха от пресцентъра на  Община Бургас . Гост на откриването бе зам.-кметът д-р Лорис Мануелян. Той предаде искрените поздрави на кмета Димитър Николов за увенчалите се с успех дългогодишни усилия на семейство Дъбови, които превърнаха бивша градина с плодни дръвчета в една прекрасна атракция за малки и големи, където животните се разполагат нашироко и се размножават често, което е доказателство, че се чувстват добре. Като жест към „Зоопарк Бургас“, Общината го включи като един от обектите в книжката „Опознай Бургас“. Ако човек посети всички близо 20 най-интересни места от каталога и събере необходимите печати в книжката, той ще получи награда. Инициативата „Опознай Бургас“ има за цел да направи по-разпознаваеми местните обекти с туристически потенциал и да повиши тяхната посещаемост. Повече за нея ще разкажем през следващата седмица. Днес Кръстьо Дъбов и дъщеря му Елеонора представиха на посетителите най-новите животни в зоопарка – чифт мадагаскарски лемури и чифт маймунки от вида зелена морска котка. Те обещаха през следващите години постоянно да обогатяват живата експозиция с нови интересни представители на световната фауна.", "date": "2019.04.20", "title": "\"Зоопарк Бургас\" бе включен в туристически каталог „Опознай Бургас“"}
{"url": "http://www.focus-news.net/news/2019/04/20/2649059/ministar-krasimir-valchev-radvam-se-da-chuya-che-shte-poluchim-finansirane-za-zakupuvane-na-uchilishtni-avtobusi-i-modernizatsiya-na-kabinetite-po-matematika-i-prirodni-nauki.html", "text": "Ще получим финансиране за закупуване на училищни автобуси и модернизация на кабинетите по математика и природни науки. Това каза министърът на образованието и науката Красимир Вълчев по време представяне на обобщението на гражданския диалог „Европа в нашия дом“, предаде репортер на  Агенция „Фокус“ . „Системата за образованието е най-голямата - само педагогическите специалисти са 90 000 души, образователните институции са 4000, а образователната инфраструктура е най-голямата инфраструктура“, заяви Вълчев. Той посочи, че като общ знаменател може да се каже, че това е система, в която работят хора със съзидателна енергия. „Имаме много потребности на материално техническата база и това бяха най-често задаваните въпроси по време на нашите срещи. Радвам се да чуя, че по два от основните въпроси ще получим финансиране – закупуването на училищни автобуси и оборудването и модернизацията на кабинетите с възможност за интерактивно фронтално обучение - кабинетите по математика и природни науки, при които имаме най-голямо предизвикателство да провокираме интереса на учене у децата, защото това са професиите, в които ще имаме най-голям дефицит“, каза още образователният министър.", "date": "2019.04.20", "title": "Министър Красимир Вълчев: Радвам се да чуя, че ще получим финансиране за закупуване на училищни автобуси и модернизация на кабинетите по математика и природни науки"}
{"url": "http://www.focus-news.net/news/2019/04/20/2649054/ministarat-na-otbranata-na-turtsiya-gartsiya-narushava-mezhdunarodnoto-pravo-kato-militarizira-egeyskite-ostrovi.html", "text": "Гърция нарушава международното право като милитаризира Егейските острови, които имат демилитаризиран статут, заяви министърът на отбраната на Турция Хулуси Акар в събота пред  „Анадолската агенция“  след заседание на неговия кабинет. Освен това той призова гръцкия си колега Евангелос Апостолакис да предприеме нужните мерки в тази посока. \r\n„Гърция нарушава международното право и договорите, като милитаризира Егейските острови“, които са под демилитаризиран статут, заяви Акар. \r\nТурският министър подчерта, че Атина „трябва да спре нарушенията, които противоречат на договорите и са несъвместими с приятелството и добросъседските отношения“. \r\n„Демилитаризираният статут на тези острови трябва да бъде защитен и продължен“, предупреди той. \r\nАкар подчерта, че Турция е за разрешаване на проблемите в Средиземно и Егейско море, както и на спорния остров Кипър, изключително чрез мирни средства, тъй като Анкара винаги зачита международните договори. \r\n„Ние сме за добросъседски отношения. Очакваме всички наши съседи да се държат по същия начин“. \r\nТой призова гръцкия си колега да предприеме необходимите мерки „по този и други въпроси в рамките на искрени, конструктивни и добри“ двустранни отношения. \r\nВоенният министър отново подчерта решителната позиция на Турция да защитава правата и интересите си. \r\nДългогодишният спор между Турция и Гърция за необитаемите Егейски островчета доведе двете страни на границата на въоръжен конфликт през 1996 година, припомня „Анадолската агенция“. \r\nПревод и редакция:", "date": "2019.04.20", "title": "Министърът на отбраната на Турция: Гърция нарушава международното право като милитаризира Егейските острови"}
{"url": "http://www.focus-news.net/news/2019/04/20/2649061/veliko-tarnovo-sedem-zaglaviya-sa-vklyucheni-v-afisha-na-chetvartoto-izdanie-na-letniya-sezon-na-balgarskite-operni-teatri-stsena-na-vekovete.html", "text": "Седем заглавия са включени в афиша на четвъртото издание на Летния сезон на българските оперни театри „Сцена на вековете“. Това съобщи пред журналисти Нелина Църова, директор Дирекция „Култура, туризъм и международни дейности“ в Община Велико Търново, предаде репортер на  Радио „Фокус“ – Велико Търново . Фестивалът започва на 13 юли и завършва на 4 октомври. На сцената на крепостта Царевец ще бъдат представени класически балетни и оперни заглавия, а за първи път и симфоничен концерт. За първи път събитието е и с международно участие. „Сцена на вековете“ тази година ще открие Имперският руски балет с класическото заглавие, превърнало се в емблема на руския балет „Лебедово езеро“ по музика на Пьотьр Чайковски. На 20 юли държавна опера – Бургас ще представи оперното заглавие „Турандот“ със специалното участие на Камен Чанев в ролята на Калаф и Габриела Георгиева в ролята на Турандот. МДТ „Константин Кисимов“ се включва във фестивала с най-новото заглавие в репертоара си – „Теменужките на Монмартър“, познато още под заглавието „По покривите на Париж“, по музика на Имре Калман. За първи път оперетата се играе в оригиналната версия на Юлиу Брамер и Алфред Грюнвалс, които са автори на либретото. Зрителите могат да гледат представлението на сцената на крепостта Царевец на 26 юли. На същата сцена, на 3 август, ще гостува Държавна опера – Русе с операта „Бохеми“ от Джакомо Пучини. На 10 август Държавна опера – Варна ще представи е операта „Симон Боканегра“ от Джузепе Верди. Следващото събитие от афиша на „Сцена на вековете“ е на 30 август. То е посветено на 120 години от рождението на Панчо Владигеров. Русенската филхармония ще представи две от най-известните произведения на Панчо Владигеров – Българска рапсодия „Вардар“ и „Българска сюита“. „Сцена вековете“ ще завърши с опера в цирка – „Палячи“ от Руджеро Леонкавало. Продукцията на Държавна опера-Стара Загора и Академичен цирк „Балкански“ ще е на 4 октомври под шапитото на цирковата площадка в кв. „Колю Фичето“. Нелина Църова съобщи, че е предвидена и съпътстваща основните събития програма, която ще бъде обявена по-късно. Сред събитията, които се очаква да предизвикат интерес сред зрителите е съвместният проект на  рок-група „Кикимора“ и Държавна опера – Бургас на 18 юли на сцената на Летния театър. В концерта участие ще вземе освен симфоничния оркестър на бургаската опера, също така и хора, което се прави за първи път. Ще бъдат представени едни от най-големите хитове на Van Halen, bon Jovi, AC/DC, Rainbow, Led Zeppelin, Guns ’n Roses’’, Uriah Heep, Whitesnake и нашумялата „Бохемска рапсодия“ на Queen. Още един рок концерт е включен в съпътстващата програма на фестивала. Той е на Русенската филхармония и група „Сигнал“. Той ще се състои на 2 август, отново в летния театър. Ще бъдат изпълнени вечните хитове на групата, в специално създаден аранжимент за Русенския симфоничен оркестър, под диригентство на Димитър Косев. \r\nИзданието на „Сцена на вековете“2019 ще се проведе под патронажа на министъра на културата на Република България Боил Банов. Билети за спектаклите от фестивалната програма ще се предлагат в системата на www.evwntim.bg, както и в информационните центрове на Общинската туристическа агенция „Царевград Търнов“ на ул. „Христо Ботев“№ 5 и на площад „Цар Асен I“ във Велико Търново.  \r\nНадежда КРЪСТЕВА", "date": "2019.04.20", "title": "Велико Търново: Седем заглавия са включени в афиша на четвъртото издание на Летния сезон на българските оперни театри „Сцена на вековете“"}
{"url": "http://www.focus-news.net/news/2019/04/20/2649063/sport-hvanaha-s-doping-olimpiyskiya-shampion-asbel-kiprop.html", "text": "Кенийският лекоатлет Асбел Кипроп е дисквалифициран за четири години заради нарушение на антидопинговите правила. Наказанието влиза в сила със задна дата от 3 февруари 2018 година, от когато е пробата, в която е открита забранената субстанция. Кипроп е олимпийски шампион на 1500 метра от Пекин 2008-а и трикратен световен шампион в същата дисциплина. Любопитното в случая е, че кениецът взе олимпийското злато служебно, след като победителят в състезанието Рашид Рамзи от Мароко също бе хванат с допинг.", "date": "2019.04.20", "title": "Спорт: Хванаха с допинг олимпийския шампион Асбел Кипроп"}
{"url": "http://www.focus-news.net/news/2019/04/20/2649058/plamena-kirova-etnografski-muzey-burgas-lazarovden-e-nay-pastriyat-i-tsveten-praznik.html", "text": "Лазаровден е най-пъстрият и цветен празник. Това каза за  Радио „Фокус“ - Бургас  Пламена Кирова, уредник в Етнографския музей в Бургас по повод Лазаровден. По думите й този празник е посветен на и за момите, за които старите българи са смятали, че вече са достигнали до една възраст, която е подходяща, за да бъдат искани за булки. В миналото лазарките са били момичета на възраст 15-16 години и са били облечени в най-красивите сукмани. Кирова добави, че тъй като празникът е насочен към една предстояща женитба, затова и дрехите, които са обличали са били или сватбените сукмани на техните по-големи каки, или облекла, които са съдържали сватбени елементи. „Задължително са имали красиви венци от цветя, обикаляли са къщите, пеели са за здраве, берекет и благополучие. В стари времена са ги дарявали с бели яйца, които те трябва да боядисат за Великден, а след това са отивали на реката и са пускали своите венчета, като в различните региони са гадаели различни неща“, посочи още Пламена Кирова. Тя каза още, че в някои села в бургаския регион момичето, чието венче изпревари останалите, следващата година ще бъде водачката на лазарската група, в други села момичето, чието венче изпревари останалите до следващия Лазаровден ще бъде булка. „В бургаския регион живеят вече години наред, дори векове, няколко етнографски групи, всяка със своите характеристики, различия и елементи, които правят и Лазаровден и Коледуване и останалите празници интересни и отличаващи се. В доста села в Бургаско Лазаровден се празнува по-различен начин“, заяви Кирова. Тя сподели, че в днешно време лазарки са и малките момиченца от детските градини и от начален етап на обучение, но лазаруват и по-големи моми. \r\nМария КУРТЕВА", "date": "2019.04.20", "title": "Пламена Кирова, Етнографски музей – Бургас: Лазаровден е най-пъстрият и цветен празник"}
{"url": "http://www.focus-news.net/news/2019/04/20/2649057/zam-ministar-denitsa-sacheva-do-kraya-na-godinata-shte-startirame-proekt-koyto-shte-dade-vazmozhnost-za-zaplashtane-na-taksata-za-detska-gradina-za-detsa-ot-sotsialno-uyazvimi-grupi.html", "text": "До края на годината ще стартираме проект, който ще даде възможност за заплащане на таксата за детска градина за деца от социално уязвими групи. Това каза заместник-министърът на образованието и науката Деница Сачева по време представяне на обобщението на гражданския диалог „Европа в нашия дом“, предаде репортер на  Агенция „Фокус“ . \r\n„Политиката за включване на деца в образователната система и за осигуряване на това те да останат в нея и да завършат поне основно образование е най-добрата и най-дискутираната. И това е по две причини – първо, има широк консенсус, че най-голямата обществена загуба е загубата на деца от образованието и, второ, защото за първи път ние сложихме акцент и върху учителите, които работят в тези места“, заяви Сачева и посочи, че учителите, които работят с деца от уязвими групи, се нуждаят от най-голяма подкрепа.  \r\nЗам.-министърът обясни, че основните предизвикателства са свързани най-вече с мобилността на родителите, техния отказ понякога да включат децата обратно в училище и учебното съдържание. „Затова сме поели ангажимент към олекотяване на учебното съдържание, допълнителна подкрепа за изучаване на български език, повече социални умения и възможности за професионално и кариерно ориентиране“, подчерта тя. \r\nСачева посочи, че за първи път от десетилетия България има информационна система, с която може да проследява децата в риск и да получава най-добра информация за тях. Тя посочи, че са създадени две национални програми – една „Заедно за всяко дете“, а другата за образователна десегрегация, която подкрепя кметовете на общините. „В момента се изпълнява и проект за средното образование - „Подкрепа за успех“, на стойност 5 млн. лв. – той ще достигне до 120 000 ученици и техните семейства и до 10 500 учители. Другият, който ще стартира до края на годината, е за детските градини – той ще включва възможности за заплащане на такса за детска градина за деца от социално уязвими групи и се очаква той да достигне до 50 000 деца и до 1500 детски градини“, подчерта зам.-министърът и посочи, че двата проекта са с европейско финансиране.", "date": "2019.04.20", "title": "Зам.-министър Деница Сачева: До края на годината ще стартираме проект, който ще даде възможност за заплащане на таксата за детска градина за деца от социално уязвими групи"}
{"url": "http://www.focus-news.net/news/2019/04/20/2649055/liderat-na-gerb-boyko-borisov-ne-tryabva-da-podlagame-darzhavata-na-unizhenieto-sashtite-hora-ot-bsp-da-se-varnat.html", "text": "До днес бях малко ядосан на партията и на колеги в партията, защото допуснахме това, но като днес видях БСП в куп - трябва да направим така, че да не подложим държавата на това унижение да се върнат същите хора. Това каза лидерът на ГЕРБ Бойко Борисов на отчета за гражданския диалог „Европа в нашия дом“, предаде репортер на  Агенция „Фокус“ . „Явно е, че листата им е Тройната коалиция, и Двойната след това“, коментира Борисов. „Според мен тяхната цел е да избягат пак в Брюксел, но ще „калят“ вътре в държавата, колкото могат“, заяви лидерът на ГЕРБ. „Да видят колко договора имаме със Световната банка. Как, ако е вярно това, което ще кажа, ще приеме през юли да се настани в София със Световния си център“, посочи Борисов. „Имате какво да говорите, имате какво да им докажете, вадите какво казват кредитните агенции. Колко са БВП, приходите, доходите, борбата с корупцията, контрабандата, заловените наркотици“, обърна се той към членовете на ГЕРБ. \r\nБиляна ИВАНОВА", "date": "2019.04.20", "title": "Лидерът на ГЕРБ Бойко Борисов: Не трябва да подлагаме държавата на унижението същите хора от БСП да се върнат"}
{"url": "http://www.focus-news.net/news/2019/04/20/2649064/mvr-otchita-po-malko-tezhki-patnotransportni-intsidenti-i-zaginali-na-patya-prez-2018-g-v-sravnenie-s-predhodnata-godina.html", "text": "Анализът на „Пътна полиция“ показва, че 204 по-малко са тежките пътнотранспортни инциденти (ТПТП) през 2018 г. в сравнение с предходната 2017, когато са регистрирани 6888 ТПТП. Това съобщиха от пресцентъра на МВР. Намаление има и в броя на загиналите. През 2018 г. на пътя живота си са загубили 611 души - 71 по-малко от 2017 г., когато са регистрирани 681 загинали. За същия период са регистрирани по-малко ранени в следствие на тежки пътнотранспортни инциденти - 8466 ранени (с 214 по-малко от 2017 г.). Данните са от презентацията на началника на отдел „Пътна полиция“ в Главната дирекция „Национална полиция“ комисар Росен Рапчев, която бе представена на форума на Българската браншова асоциация по пътна безопасност. Той се провежда в Хисаря и е посветен на изграждането на безопасната пътна инфраструктура. \r\nОтчита се, че най-голям е броят на тежките пътни инциденти в часовия пояс около 17.00 часа. Тогава се регистрират най-много ТПТП със загинали и ранени. Като цяло прави впечатление, че с напредването на деня - в интервала между 08.00 и 09.00 часа сутринта, броят на тежки пътнотранспортни инциденти рязко започва да се покачва, в обедните часове бележат известен спад, но следобед отново започват да зачестяват, пикът е привечер и едва около 20 часа честотата бележи спад. \r\nНамаление на ТПТП се отчета по всички класове пътища, като най-сериозно е по първокласните – от 175 за 2017 г. на 131 за 2018 г.", "date": "2019.04.20", "title": "МВР отчита по-малко тежки пътнотранспортни инциденти и загинали на пътя през 2018 г. в сравнение с предходната година"}
{"url": "http://www.focus-news.net/news/2019/04/20/2649066/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-1-i-na-vhod-na-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 1“ и на вход на „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.04.20", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 1“ и на вход на „Дунав мост 2“"}
{"url": "http://www.focus-news.net/news/2019/04/20/2649067/veliko-tarnoov-lek-avtomobil-e-goryal-v-dolna-oryahovitsa-tazi-nosht-razsledvat-prichinite-za-pozhara.html", "text": "Лек автомобил е горял в Долна Оряховица тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът е получен малко след 01.00 часа през нощта. На място е изпратен екип на Районната служба в Горна Оряховица с един противопожарен автомобил и четирима пожарникари, които успели да изгасят пожара и да спасят от пламъците двигателния отсек на превозното средство. Огънят унищожил багажния отсек и пътническия салон. Причините за възникването на пожара са в процес на установяване. \r\nНадежда КРЪСТЕВА", "date": "2019.04.20", "title": "Велико Търново: Лек автомобил е горял в Долна Оряховица тази нощ, разследват причините за пожара"}
{"url": "http://www.focus-news.net/news/2019/04/20/2649065/toma-bikov-gerb-balgarskiyat-natsionalen-interes-e-vazhen-za-nas-i-nashite-kandidati-za-evrodeputati.html", "text": "За нас и за нашите кандидати за евродепутати е важен българският национален интерес, как те ще бъдат посланици на България в Европейския съюз, заяви на брифинг в Шумен Тома Биков, народен представител от ГЕРБ, предаде репортер на  Радио „Фокус“ - Шумен . Той, заедно с Антон Тодоров са в града за среща с актива на ПП ГЕРБ. „Нашите евродепутати ще защитават и темите, които са защитавали до момента. Разделението между Източна и Западна Европа за нас е абсолютно неприемливо, и което за съжаление идва от Западна Европа с предложения като пакета „Макрон“. България трябва да си взаимодейства с всички държави, с които има общ интерес“, заяви Тома Биков. Той не отрече, че ударът за ГЕРБ със скандала „апартаментгейт“ е очевиден, както и това, че скандалите по скоро ще отблъснат хората, отколкото да ги мобилизират за предстоящите избори, но посочи, че тези скандали са възможни заради антикорупционната политика на ГЕРБ. „През последните 10 години всички закони - отварянето на имотния регистър, декларирането на имущество, на пари и т.н., всички тези закони  са приети от различни правителства на ГЕРБ. Нито една антикорупционна мярка не е приета от БСП. За себе си вече сме поставили своя стандарт и приемаме това като инвестиция в обществено доверие. Надяваме се, че хората ще разберат кой има истинско желание да се бори с корупцията и кой е решил да размахва тази тема като предизборен лозунг, а след това да се окаже, че се бори само срещу корупцията, в която не участва, а в която участва се оказва пазарен принцип. Така разбирам тяхното поведение“, коментира Биков. Той посочи, че очаква  поне седем евродепутати на ГЕРБ в Европарламента. По думите му предстоящите на 26 май избори, са избори на твърдите ядра, на структурите, а ГЕРБ очевидно е по-организираната и  по-единната партия. „Друг от проблемите е, че може би няма да успеем да говорим по европейски въпроси, защото в листата на БСП трудно се намират хора, които са в час с това“, каза Биков. „Преди малко научих, че в парк в София колегите от БСП са представили листата за евроизборите, говорили са в най-различни посоки, от Сергей Станишев, който се бори с крайните социалисти, до Корнелия Нинова, която ще прави някакъв социалистически национализъм. Разбира се, че тяхната основна цел и мотивация за участие в евровота е да предизвикат предсрочни избори и хаос в държавата. Нищо друго извън това. Никакви европейски теми не ги интересуват. Излизат с листа, в която няма нито един човек на Корнелия Нинова на челно място, с изключение на Елена Йончева, доколкото може да се води неин кадър“, каза Тома Биков. Според него, това че Корнелия Нинова е предложила друга листа, в която на избираемо място не е имало нито един досегашен евродепутат от БСП, означава, че тя поставя слаб 2 на техните депутати в настоящия европейски парламент. „За разлика от БСП, ние оценяваме нашите европейски депутати като успешни, хора, защитавали българския национален интерес през цялото време. Участвали са във важни гласувания, защитавали са позиции, като понякога дори са се сблъсквали със сериозни интереси като пакета „Мобилност“. Затова Андрей Новаков е в нашата листа, а защо Петър Корумбашев не е в тяхната нека кажат те, защото той беше един от хората, които участваха в тази подкрепа“, каза още Това Биков. Той счита, че предстои „мръсна“ предизборна кампания, но въпреки това ГЕРБ са готови да защитят интереса на мнозинството български граждани - България да бъде държава, която се развива и която е част от Европа. Тома Биков каза също така, че не е достатъчно само да кажеш какви успехи си постигнал, но да посочиш и  проблемите на ЕС. „Европа в последните 5 години се сблъска с мигрантска криза, която предизвика криза на идентичността, която от своя страна започна да поражда обща европейска идентичност. Това предизвика една реакция- на страх, че европейската култура и цивилизация е заплашена. Нашето мнение е, че Европа е самостойна цивилизация, тя има граници, вярваме, че е Европа на християнските ценности и нашите евродепутати ще защитават тези ценности, които са записани и в програмата на ЕНП. Знаем, че през следващите години ще има огромни предизвикателства, очакват ни тежки времена и затова не веем байрака на популизма - че за 4-5 дни или 2-3 месеца всичко ще се оправи, ако Елена Йончева влезе в парламента. Проблемите са доста по-сериозни  и по-дълбоки от интелектуалния потенциал на Елена Йончева и Корнелия Нинова. И затова сме притеснени, защото ние нямаме проблем да отстъпим властта, лошото е че няма на кого. Тези, които са отсреща, вътре в себе си имат диаметрално противоположни позиции, те не могат да си съберат партията, а в едни такива тежки времена ще трябва да им поверяваме да събират държавата и обществото“, коментира Биков. Според него, Партията на европейските социалисти ще е най-загубилата от всички, просто защото социалистическата идея е неадекватна на новите разделения на Европа, които са либерално-консервативни. Той посочи, че е трудно да се прогнозира  конфигурацията в бъдещия Европарламент, но според него коалиция между ЕНП и ПЕС ще бъде технически невъзможна, поради малкия брой депутати, които ще има Партията на европейските социалисти. „Считам, че  по принцип за следващите десетилетия либерално- консервативният разлом ще бъде този, който ще разделя Европа, а не разлома между социалисти и десница“, каза Тома Биков. \r\nИвелина ИВАНОВА", "date": "2019.04.20", "title": "Тома Биков, ГЕРБ: Българският национален интерес е важен за нас и нашите кандидати за евродепутати"}
{"url": "http://www.focus-news.net/news/2019/04/20/2649068/the-telegraph-deputati-ot-konservativnata-partiya-obmislyat-nov-vot-na-nedoverie-kam-tereza-mey.html", "text": "Депутати от управляващата във Великобритания Консервативна партия ще обсъдят възможността за внасяне на нов вот на недоверие към министър-председателя Тереза Мей, съобщава в събота консервативното британско издание  The Telegraph . \r\nСпоред информацията на вестника, парламентарният комитет 1922, който обединява редови депутати-тори, ще проведе заседание на 23 април, на което ще бъдат разгледани възможните начини за отстраняване на Мей от властта. Във връзка с поредното отлагане на излизането на Великобритания от Европейския съюз, консерваторите се опасяват силно, че перспективата за провеждане на избори за Европейски парламент през май може да стане „катастрофа“ за тяхната партия. \r\nСпоред действащите вътрешнопартийни правила, депутатите консерватори могат да искат вот на недоверие към своя лидер само по един път в годината. През декември 2018 година Тереза Мей успя да остане на поста си, когато комитетът 1922 инициира провеждането на такова гласуване. Във връзка с това, торите искат да променят действащите правила и да получат възможността да изразяват недоверието си към своя лидер на всеки шест месеца. Ако това се случи, те ще могат да се опитат да свалят Мей през май т.г. \r\n„Със сигурност ще гласувам за промяна на правилата, ако не успеем да намерим друг изход от тази ситуация“, заяви съпредседателят на комитета на консерваторите Найджъл Еванс. „Не можем да отложим това гласуване за след 12 месеца. Ако участваме в изборите за Европейски парламент, тя ще е единственият човек, който носи отговорност за това“. \r\nБившият лидер на Торите Йън Дънкан Смит (2001-2003 година) по-рано заяви в ефира на телевизия Sky News, че сценарият за сваляне на Тереза Мей от премиерския пост  през май или юни тази година е реалистичен. Бившият лидер на Консерваторите припомни обещанията на министър-председателя да подаде оставка веднага щом парламента приеме споразумението за условията на излизане от Европейския съюз, като отбеляза, че това може да се случи през май или юни. \r\nПревод и редакция:", "date": "2019.04.20", "title": "The Telegraph: Депутати от Консервативната партия обмислят нов вот на недоверие към Тереза Мей"}
{"url": "http://www.focus-news.net/news/2019/04/20/2649070/vratsa-mitropolit-grigoriy-shte-oglavi-arhiereyska-sveta-liturgiya-v-hram-sv-apostoli-po-povod-tsvetnitsa.html", "text": "На 21 април, Цветница, от 9.00 часа, Архиерейска света Литургия в катедралния храм „Св. Апостоли“ – Враца, ще оглави Негово Високопреосвещенство Врачанския митрополит Григорий, предаде репортер на  Агенция \"Фокус\".   От 17.00 часа ще започне Последование на жениха в митрополитския храм „Св. Николай Мирликийски“ Враца. \r\nНикола ПЕТКОВ", "date": "2019.04.20", "title": "Враца: Митрополит Григорий ще оглави Архиерейска света Литургия в храм \"Св. Апостоли\"  по повод  Цветница"}
{"url": "http://www.focus-news.net/news/2019/04/20/2649071/plovdiv-razbiliyat-se-chasten-samolet-e-bil-chast-ot-shou-s-dronove-v-selo-orizari.html", "text": "Разбилият се частен самолет е бил част от шоу с дронове в село Оризари. Това съобщиха за  Агенция „Фокус“  от МВР.  Самолетът е трябвало да направи кръг над селото, за да открие програмата, когато е станал инцидентът.  „Фокус“ припомня:  Двуместен частен самолет падна край стадиона на пловдивското селото Оризаре около 10.20 часа днес. При инцидента загинаха 45-годишният пилот и спътникът му - 18-годишен младеж. Причините за инцидента все още не са уточнени. В момента на място се извършва оглед. \r\nТеодора ПАТРОНОВА", "date": "2019.04.20", "title": "Пловдив: Разбилият се частен самолет е бил част от шоу с дронове в село Оризари"}
{"url": "http://www.focus-news.net/news/2019/04/20/2649072/sdvr-shte-sledyat-za-opazvaneto-na-obshtestveniya-red-na-teritoriyata-na-grada-predi-po-vreme-i-sled-provezhdane-na-futbolnata-sreshta-mezhdu-tsska-sofiya-i-pfk-levski.html", "text": "СДВР предприема всички необходими мерки за охрана на обществения ред и безопасност на движението в столицата във връзка с предстоящата футболна среща от първа професионална лига между отборите на ПФК „ЦСКА-София” и ПФК „Левски” на 20 април (събота) от 17.15 ч. на Национален стадион „Васил Левски”. Това съобщиха от пресцентъра на  СДВР .  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет. \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  \r\nВратите за посетители ще бъдат отворени в 15.15 ч., добре е зрителите да се възползват от тази възможност, за да не се получи струпване пред входовете на стадиона в последния момент, призовават от СДВР. Напомняме, че на 7 август в Държавен вестник бр.65/2018 са обнародвани последните промени в Закона за опазване на обществения ред при провеждане на спортни мероприятия. \r\nВъв връзка с провежданото спортно мероприятие, в следобедните часове е възможно да възникне временно затруднение на движението в централната градска част.", "date": "2019.04.20", "title": "СДВР ще следят за опазването на обществения ред на територията на града преди, по време и след провеждане на футболната среща между „ЦСКА-София” и ПФК „Левски”"}
{"url": "http://www.focus-news.net/news/2019/04/20/2649074/intsidenti-sas-samoleti-v-balgariya-spravka-na-agentsiya-fokus.html", "text": "Частен самолет се разби край стадиона на пловдивското селото Оризаре около 10.20 часа днес. При инцидента загинаха 45-годишният пилот и спътникът му - 18-годишен младеж. Самолетът е бил част от шоу с дронове и е трябвало да направи кръг над селото, за да открие програмата на събитието. По този повод Агенция „Фокус“ припомня инцидентите със самолети, стана ли уна с през последните години. 31 август 2018 г. \r\nМалък частен самолет „Чесна“, модел C 680, излиза от пистата при кацане на летището в Бургас и навлиза в тревни площи. Пострадали няма.  28 август 2018 г.  \r\nИнцидент с малък селскостопански самолет оставя няколко села без ток в Монтанско. Самолетът закачва жици на далекопровод край Брусарци, при което се счупва част от опашката му. Пилотът успява да овладее машината и след три километра се приземява аварийно в слънчогледова нива. 24 август 2018 г. \r\nПилот на двуместен самолет загива при кацане на летището в Балчик. \r\nДвуместен самолет Cirrus SR22 излита от летище Лесново. Лети в неконтролирано въздушно пространство на височина 3100 метра, след което преминава през въздушното пространство на летище Варна и в 18.54 часа е предаден за кацане на летище Балчик. При кацането се удря силно в пистата, преобръща се и се запалва. На 22 август 2018 г. \r\nМалък частен самолет с двама души на борда се разбива край Шумен. Инцидентът става в овощна градина покрайнините на града. В самолета са 62-годишен шуменец и 27-годишният му син. Двамата са откарани с наранявания в местната болница. По-късно бащата умира в болницата. 6 юли 2018 г.  \r\nИнцидент със селскостопански самолет става край автомагистрала „Тракия“.  \r\nМашината пада в оризище недалеч от пътното платно между 105-и 106-и км, в района на Мало Конаре. Пилотът се разминава без наранявания.  19 януари 2018 г.  \r\nПри учебна маневра на летище „Граф Игнатиево“ са нанесени материални щети на военен транспортен самолет C-27J „Спартан“, няма пострадали военнослужещи от екипажа на самолета. 5 септември 2016 г.  \r\nДвуместен самолет се разбива между Костенец и Долна Баня. Двама души загиват при инцидента. 30 август 2015 г.  \r\nПравителственият самолет \"Фалкон\", в който пътува премиерът Бойко Борисов не е успява да кацне на летище \"Пловдив\" - трите колесника не се отварят. Самолетът кръжи над Летище „Варна“, защото трябва да бъде изразходено цялото гориво в самолета, за да кацне 29 юли 2015 г.  \r\nНа летище „Граф Игнатиево“ възниква инцидент при изпълнение на заход за кацане на самолет РС 12 от авиационно-транспортна група Враждебна. Самолетът каца без колесник. Екипажът е невредим – няма жертви и пострадали 22 май 2015 г. \r\nЕдномоторен самолет пада на летище „Лесново”. При катастрофата е загива пилотът. Двуместният самолет от ултралеката авиация „Рали 105” излита от Лесново за Ихтиман, но при заход към летището машината се разбива в тревните площи до пистата, потвърдиха от МВР и транспортното министерство.  8 септември 2012 г.  \r\nДвама души са ранени при инцидент с малък едномоторен самолет на летището в Шумен. Самолетът излита с четирима пътници, след като получава разрешение от диспечерите на летище Варна.  \r\nМалко след като се отделила от асфалта, машината изгубила мощност. При опит за приземяване самолетът се разбил. Техническа експертиза ще установи защо самолетът е паднал, след като достигнал височина около 10 метра.  24 август 2011 г. \r\nПри опит за кацане на летище Приморско катастрофира самолет, чешко производство от типа SR22. При удара машината се запалва, а хората в нея загиват. 30 август 2008 г. \r\nСамолет на чартърната авиокомпания \"Би ейч еър\" се сблъсква с ято гларуси при излитане от полоса \"04\" на височина 2-3 метра. Вследствие на инцидента машината получава повреди в двата двигателя и в дясното полукрило. Самолетът каца аварийно. 14 май 2008 г.   \r\nОколо 15,15 часа в района на село Тополи, област Варна, катастрофира селскостопански самолет LZ 3105, извършващ химическа работа, Самолетът се удря в жици за високо напрежение. Пилотът на машината загива на място. 11 април 2006 г.   \r\nПо време на полет за пръскане на селскостопански площи с препарати по договор със земеделски кооперации от района самолет на селскостопанската авиация катастрофира край с. Козловец, община Свищов. Загива 42-годишният пилот и 23-годишният му спътник. 11 април 2006 г. \r\nЕдноместен самолет „Авиатика“ се разбива в землището на новозагорското село Пет могили. Загива 49-годишният пилот от Стара Загора. 2 юли 2004 г.   \r\nУлтралек двуместен самолет LZ - BARVOAT, тип \"P92S\" /\"Р92EHO\"/, пада на 300 м западно от летището в Долна баня. Пилотът на машината умира на място. Самолетът, собственост на загиналия, е изпълнявал тренировъчен полет. 16 май 2003 г.    \r\nВ района на Панагюрище по време на тренировъчен полет загива майор Анатолий Тодоров Полянков. Той изпълнява полет на малка височина със самолет МиГ- 21 БИС, излетял от Трета авиобаза Граф Игнатиево. 22 ноември 1952 г. \r\nСамолет Ли-2 с 26 пътници на борда и 4 души екипаж, летящ по линията София-Горна Оряховица-Варна, катастрофира при връх Вежен. Загиват всички пътници. 4 ноември 2001 г.  \r\nСамолет на АК „Балкан“ „Ан 24“ по маршрут Атина - София претърпява инцидент - при излитането колесникът е прибран преждевременно, самолетът се накланя назад и опашката му опира в полосата. Задейства се противопожарният датчик. 31 август 2001 г.    \r\nКрай с. Доброславци, Софийско, след инцидент при техническо обслужване на самолет МИГ - 23 загива един човек, а друг е с наранявания и е настанен без опасност за живота във ВМА. 7 август 2001 г.    \r\nПри излитане в района на Долна баня катастрофира учебен двумоторен самолет. Загиват 53-годишният инструктор и 34-годишният пилот. 28 април 2000 г. \r\nСамолет на врачанската фирма \"Балкан агроавиация\" се разбива край с. Мърчево, Монтанско. 47-годишният пилот Иван Александров е тежко ранен. 2 юни 1999 г.   \r\nВоенен самолет Миг-21 се разбива в землището на с. Драгомир, Пловдивско. Загиват пилотите капитан Георги Богданов Русев и старши лейтенант Сашо Димитров Николов. \r\nВ 17.29 часа самолет Як-40 на БГА при излитане от София за Варна се разбива в коритото на река Искър. Загиват 27 пътници, ранените са 10. \r\nКрай софийското село Кривина при кацане катастрофира самолет Ту-134 на авиокомпания \"Балкан\". Загиват всичките пътници и екипажът на самолета (50 души). \r\n- При катастрофа на самолет на БГА \"Балкан\" ТУ-134 по редовен полет София -Варшава, край врачанските села Тлачене и Габаре загиват 73 души - 27 българи, 39 поляци и 7-членен екипаж. Загива и треньорката по художествена гимнастика Жулиета Шишманова, помощничката ѝ Румяна Стефанова и момичетата от отбора.   \r\nНа летище „София“ при излитане за Алжир катастрофира самолет \"ИЛ-18\" със 73-ма пътници на борда. Загива екипажът от 6 души и 24 пътници, сред които естрадната певица Паша Христова. По чудо оцеляват певците Мария Нейкова, Борис Годжунов, Янка Рупкина. \r\nКрай Карнобат се разбива самолет Ил-18, изпълняващ чартърен полет Дрезден – Бургас, загиват 45 човека.", "date": "2019.04.20", "title": "Инциденти със самолети в България (Справка на Агенция „Фокус”)"}
{"url": "http://www.focus-news.net/news/2019/04/20/2649076/hyuriet-turtsiya-balonat-aerostat-es-i-turtsiya.html", "text": "Когато става въпрос за глобална политика, всички знаем, че Европейският съюз е в жалко състояние. Една от трите най-силни членки излиза, неговият доморасъл елит е обсаден, а източната периферия потъва в деспотизъм. Той няма обща външнополитическа рамка: Глобалната стратегия от 2016 година, която трябваше да направи Съюза глобален играч все още не е приложена. Защо? Сенека вече го е казал: „Ако не знаеш кое е твоето пристанище, за теб попътен вятър няма“. Без политически лидер, дори най-добрият план е безполезен, пише турският  вестник „Хюриет“  в материал, представен без редакторска намеса. \r\nНо когато става въпрос за Източна Европа (широко дефинирана, включително Израел и Турция), ЕС имаше огромно значение, поне през последните две десетилетия. През 1996 г. в нашия регион имаше три индустриални държави. Сега има пет благодарение на ЕС. \r\nПрез 1997 г. в южния фланг на Европа имаше три индустриални страни: Израел, Турция и Полша. Сега са пет. Унгария и Румъния се присъединиха към списъка, а делът на Полша в общия износ на индустриална продукция се увеличи значително. Турция, Унгария и Румъния също са увеличили износа си и всичко това се дължи на процеса на разширяване на ЕС. \r\nНе мислете за процеса на разширяване като за задължително присъединяване към Съюза. Ако това доведе до членство, разбира се, толкова по-добре. Но разширяването беше свързано с капацитета на Европа да води, магнетизма й и универсалната визия за мирно бъдеще. Но вече не е така. \r\nСамо вижте примерите. Нито Румъния, нито Унгария можеха да се считат за значими индустриални държави през 1997 година. Но сега са такива. А Полша, която през 1997 година можеше да бъде сравнена с Турция, стана голяма индустриална държава в нашия регион. Защо? Защото членството в ЕС намали значително разходите за реформите и трансформацията на тези три държави. \r\nНо тази трансформационна машина вече не работи. Всичко това ми напомня за шегата на горещия въздушен балон. Чудя се защо? \r\nЧовек лети в балон с горещ въздух и осъзнава, че е изгубен. Той намалява височината и забелязва човек долу. Спуска балона и извиква: „Извинете, можете ли да ми помогнете? Обещах на приятеля си, че ще се срещна с него преди половин час, но не знам къде съм“. \r\nЧовекът долу казва: „Да. Вие се намирате в балон с горещ въздух, който се движи на около 30 метра над това поле. Вие сте между 40 и 41 градуса ширина и между 58 и 59 градуса по дължина“. \r\n- Трябва да си инженер - казва балонистът. \r\n- Аз съм - отговаря мъжът. \"От къде знаеш?\" \r\n\"Е,\" казва балонистът, \"всичко, което ми казахте, е технически правилно, но нямам представа какво да направя с вашата информация, а фактът е, че все още съм изгубен“. \r\nЧовекът по-долу казва „Трябва да си мениджър“. \r\n- Аз съм - отвръща балонистът, - но откъде знаеш? \r\n- Ами - казва мъжът, - не знаете къде се намирате или къде отивате. Направил си обещание, което нямаш представа как да спазиш и очакваш да реша проблема ти. Факт е, че сте в точно същата позиция, в която бяхте, преди да се срещнем, но сега това е по някакъв начин моя вина“. \r\nЕС управлява най-модерните и прогресивни места на земята, което прави объркването му още по-разстройващо. Можем само да се надяваме, че ще се измъкне от коловоза и ще започне отново да води. Ако го направи, първото нещо, което трябва да направи по отношение на Турция, е да деполитизира процеса на модернизация на митническия съюз и най-накрая да го направи. \r\nПревод и редакция:", "date": "2019.04.20", "title": "„Хюриет“ (Турция): Балонът (аеростат) ЕС и Турция"}
{"url": "http://www.focus-news.net/news/2019/04/20/2649041/liderat-na-gerb-boyko-borisov-nyama-da-se-sravnyavame-s-cheverme-sotsialistite-ne-gi-obizhdam-tsitiram-ivo-hristov.html", "text": "Няма да се сравняваме с чеверме социалистите. Не ги обиждам, цитирам Иво Христов. Не този Иво Христов, който нарече българите дебили, а този Иво Христов, който ги нарече чеверме социалисти. Това каза лидерът на ГЕРБ Бойко Борисов на отчета на гражданския диалог „Европа в нашия дом“, предаде репортер на  Агенция „Фокус“ . „Явно паметта на хората е къса, а се надявам, че не е“, коментира той. „Да си спомним как панически бягаха след Тройната коалиция, когато направиха в мандата на БСП кабинета „Орешарски“. Как тези, които сега се заканват в Южния парк, панически бягаха и се пререждаха, през глава бягаха за Брюксел. Караха се за 20-20, дали да е Курумбашев или друг. През глава бягаха да се спасяват“, коментира Борисов. „Приеха си закон да ги брани от преследване. Те излезли да говорят и да сочат нас с пръст“, заяви Борисов. „Тоновете наркотици, които съм задържал при мои операции, не могат да ми преброят“, посочи той. „Нагли, грабежаджий, какви ли не - по техните управления рисуваха България с черепи и кости заради магистралните грабежи, а имахме магистрала до Пловдив“, обяви лидерът на ГЕРБ.  \r\nБиляна ИВАНОВА", "date": "2019.04.20", "title": "Лидерът на ГЕРБ Бойко Борисов: Няма да се сравняваме с чеверме социалистите - не ги обиждам, цитирам Иво Христов"}
{"url": "http://www.focus-news.net/news/2019/04/20/2649078/sport-grigor-dimitrov-shte-igrae-sreshtu-felisiano-lopes-ili-fernando-verdasko-v-barselona.html", "text": "Изтеглиха жребия за турнира от сериите ATP 500 в Барселона, който започва следващата седмица. Григор Димитров е поставен под номер 13 и отново ще има сериозно изпитание още в първия си мач на червените кортове в каталунската столица. Първата ракета на България получи „уайлд кард“ за основната схема и започва директно от втория кръг срещу победителя от испанския сблъсък между Фелисиано Лопес и Фернандо Вердаско. Този път Димитров не попадна в потока на Рафаел Надал и е  в половината на поставения под номер 2 Александър Зверев, с когото може да играе още на осминафиналите.", "date": "2019.04.20", "title": "Спорт: Григор Димитров ще играе срещу Фелисиано Лопес или Фернандо Вердаско в Барселона"}
{"url": "http://www.focus-news.net/news/2019/04/20/2649077/veliko-tarnovo-poradi-katastrofa-vremenno-e-ogranicheno-dvizhenieto-za-vsichki-mps-po-pat-i-4-sofiya-veliko-tarnovo-pri-km-104-v-rayona-na-novo-selo.html", "text": "Временно е ограничено движението за всички МПС по път I-4 София - Велико Търново при км 104, в района на Ново село, поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ) . Всички водачи изчакват на място.", "date": "2019.04.20", "title": "Велико Търново: Поради катастрофа временно е ограничено движението за всички МПС по път I-4 София - Велико Търново при км 104, в района на Ново село"}
{"url": "http://www.focus-news.net/news/2019/04/20/2649073/evrodeputatat-ot-gerbenp-eva-maydel-nikoga-ne-sme-imali-tolkova-visok-krediten-reyting-davan-ot-trite-ustanoveni-mezhdunarodni-agentsii.html", "text": "Никога не сме имали толкова висок кредитен рейтинг, даван от трите установени международни агенции. Това каза по време на регионален форум на ПП ГЕРБ на тема “Бизнес и инвестиции” евродепутатът от ГЕРБ/ЕНП и част от листата на ГЕРБ за предстоящия евровот Ева Майдел, предаде репортер на  Радио “Фокус” – Варна . Тя посочи, че кредитният рейтинг на България в последните няколко години е в рекордни нива. „Това за всеки един инвеститор е една супер светлина. Това е първото нещо, което външният инвеститор гледа, когато реши къде да инвестира“, обясни Ева Майдел. По думите й, България има рекордно стабилно финансови показатели, което определя начина, по който европейските и международни партньори гледат към страната. „Няма как да не кажа, че имаме най-високия брутен вътрешен продукт от 1989 година насам. Имаме най-ниската безработица. Тя е значително по-ниска от средното за Европейския съюз“, заяви евродепутатът. Тя допълни, че според прогноза на Европейската комисия (ЕК), България се намира в топ 3 държавите по растеж за 2018 г. Ръстът, който предвижда ЕК за 2019/2020 е около 3.5 – 3.6%, което е много над средното за ЕС. Хубаво е да знаем тези показатели, защото когато отстояваме определени приоритети, например, в сферата на финансирането, към нас се гледа по различен начин“, заяви Ева Майдел. Тя посочи, че ролята на евродепутатите е освен да защитават интересите на гражданите и на бизнеса в Европейския парламент, да осъществяват връзката между бизнеса и хората, които може да им съдействат по най-добрия начин. „Само през последните два дни с моя екип сме провели срещи с предприемачи от различни региони на България и представители на Европейската инвестиционна банка и европейския инвестиционен фонд и сме направили поне редица връзки по имейл за това, което прави бизнесът“, каза още евродепутатът. Според нея, България трябва да отчете реализацията на звеното за „Координация“ на Фонд на фондовете (ФМФИБ), тъй като идеята е на България. „Това е една идея, която е чисто българска идея. Тя се роди преди няколко години, защото ние много често търсим признанието някъде отвън, но откакто започна работа, в различните финансови възможности за бизнеса и инвестициите в частта за подпомагане, който не е така известен, ние осъзнахме, че имаме нужда от конкретна подкрепа от хора, които са на място и точно затова България е първата държава в Европа, където подобен тип звено се случи“, обясни Ева Майдел. По думите й, звеното съществува от няколко месеца, но вече над 300 компании са се възползвали от неговите услуги. Тя призова бизнеса да се възползва от възможно най-много от тази експертна помощ. „Това, което със звеното казваме, че направихме, е че ако преди време бизнеса е искал да се възползва от европейско финансиране, се подаваше един формуляр, който сигурно много листове и страници, сложен и неразбираем, без да знаеш кое би било добро за твоя бизнес. Със звеното правим така, че да имаш човешкото лице на сложните формуляри, което звено да ти каже – това става за теб, това става за теб, избери си коя програма, можете да комбинирате различни програми, може да е финансов риск“, каза още евродепутатът. Ева Майдел допълни, че индустрията и производството в България е 28-29% от БВП, което е позиционира много добре, но има още върху какво да се работи. „Така, че базата е наистина много сериозна, но оттук нататък трябва да направим и едно от нещата, които за нас е изключително важно е вие да споделите къде според вас трябва най-много да се надгражда“, каза още тя. Събитието продължи с лекция на тема „Нови европейски правила за преструктуриране, втори шанс, несъстоятелност и освобождаване от задължения“ от Емил Радев, член на ЕП от групата на ГЕРБ/ЕНП. На форумът бе представена и лекция на тема „Новият бюджет на ЕС – перспективи за българския бизнес“ от Андрей Новаков, член на Европейския парламент от групата на ГЕРБ/ЕНП. \r\nБояна АТАНАСОВА", "date": "2019.04.20", "title": "Евродепутатът от ГЕРБ/ЕНП Ева Майдел: Никога не сме имали толкова висок кредитен рейтинг, даван от трите установени международни агенции"}
{"url": "http://www.focus-news.net/news/2019/04/20/2649080/9-dushi-sa-zadarzhani-pri-aktsiya-vav-vidinsko-za-trafik-na-hora-s-tsel-prosiya-v-shvetsiya-i-prane-na-pari-obzor.html", "text": "Специализираната прокуратура, ГДБОП и ОДМВР-Видин, Дирекция „Жандармерия“ в МВР извършиха действия по разследване на организирана престъпна група за трафик на хора с цел просия (предимно в Кралство Швеция), лихварство, както и пране на пари. В хода на акцията бяха задържани 9 души, български граждани от цигански произход. Някои от арестуваните имат роднински връзки. Основно задържаните са от село Дреновец. При разследването са претърсени 9 адреса. Пред журналисти зам. главният прокурор Иван Гешев уточни, че групата е работила основно в Швеция, като членовете ѝ са извеждали социално слаби хора от страната, които да просят в шведската държава. До този момент няма информация дали в просията са били включени и деца.  \r\nИван Гешев обясни, че парите, които са събрани от задържаните, са инвестирани в къщи и в скъпи коли, които вече са иззети от разследващите органи. „Ангажирали сме ДНСК и НАП за проверка на имуществото им“, добави той. Ангажирали сме НАП, които ще извършат проверка на придобитото от лицата в оглед на техните приходи. Съмнявам се, че могат да бъдат доказаните тези приходи“. Съмнявам се, че с ТЕЛК, със социално помощи и без да имаш нито един работен ден, можеш да строиш такива сгради и да придобиваш тези коли“, допълни той. \r\nСпециализираната прокуратура е работила по случая от 2-3 месеца. По думите на зам. главния прокурор разкриването на групата е в следствие на добре свършена работа на областната дирекция на МВР във Видин. В началото на следващата седмица Специализираната прокуратура и ГДБОП ще дадат подробна информация за случая.  \r\nДаяна ДЮЛГЕРОВА", "date": "2019.04.20", "title": "9 души са задържани при акция във Видинско за трафик на хора с цел просия в Швеция и пране на пари (ОБЗОР)"}
{"url": "http://www.focus-news.net/news/2019/04/20/2649079/veliko-tarnovo-trima-dushi-sa-postradali-pri-verizhna-katastrofa-na-patya-sofiya-veliko-tarnovo-v-rayona-na-novo-selo.html", "text": "Трима души са пострадали при верижна катастрофа на пътя София – Велико Търново, в района на Ново село. Това съобщиха за  Агенция „Фокус“  от пресцентъра на  МВР . В катастрофата са участвали три леки автомобила. По първоначални данни трима души са пострадали и имат фрактури. Участъкът бе временно затворен заради инцидента, но към момента полицейските екипи пропускат леките автомобили. Предстои движението да бъде пуснато и за товарните.  \r\nДеница КИТАНОВА", "date": "2019.04.20", "title": "Велико Търново: Трима души са пострадали при верижна катастрофа на пътя София – Велико Търново, в района на Ново село"}
{"url": "http://www.focus-news.net/news/2019/04/20/2649075/dimitar-popov-bdzp-gotse-delchev-nyakoi-gnezda-na-ptitsite-prichinyavat-kasi-saedineniya-koito-vodyat-do-pozhari-i-ogromni-shteti-ne-samo-za-tyah-no-i-za-domakinstvata.html", "text": "Някои гнезда на птиците причиняват къси съединения, които водят до пожари и огромни щети не само за тях, но и за домакинствата. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев.  \r\nПо думите му проектът, който са стартирали с ЧЕЗ – България ще помогне да се опазят птиците и домакинствата. „Смъртността на птиците ще бъде намалена чрез тези дейности и това включва обезопасяване на стълбове чрез монтиране на защитни продукти, които да предпазят птиците от токови удари при кацане“, посочи Димитър Попов. Той заяви, че ще бъдат маркирани въздушни електропроводи с дивертори, което прави проводниците видими за птиците, защото в противен случай те са невидими за тях. „Благодарение на проекта ще бъдат обезопасени рисковите щъркелови гнезда чрез монтиране на метални платформи“, каза още Димитър Попов. Той коментира, че във всяка една община има поне по пет рискови гнезда, които се нуждаят да бъдат повдигнати на изкуствена платформа. Той допълни, че късите съединения причиняват пожари и огромни щети като проектът цели да се намалят тези къси съединения. „Също така  доста често птиците се сблъскват с електропреносната мрежа, което крие рискове за тях по време на техните дълги пътувания“, добави Димитър Попов. \r\nДенис НИКИФОРОВ", "date": "2019.04.20", "title": "Димитър Попов, БДЗП – Гоце Делчев: Някои гнезда на птиците причиняват къси съединения, които водят до пожари и огромни щети не само за тях, но и за домакинствата"}
{"url": "http://www.focus-news.net/news/2019/04/20/2649082/vodachat-na-listata-na-bsp-za-balgariya-za-predstoyashtite-evroizbori-elena-yoncheva-shte-poseti-oblast-lovech-na-21-april.html", "text": "На 21 април (неделя) водачът на листата на „БСП за България“ за предстоящите евроизбори Елена Йончева ще посети област Ловеч. Това съобщиха от пресцентъра на  БСП . В 09.30 часа тя ще посети Троянския манастир и ще се срещне с граждани. В 11.00 часа, в град Ловеч тя ще вземе участие в тържествата по повод Цветница и ще се срещне с обществеността.", "date": "2019.04.20", "title": "Водачът на листата на БСП за България за предстоящите евроизбори Елена Йончева ще посети област Ловеч на 21 април"}
{"url": "http://www.focus-news.net/news/2019/04/20/2649081/veliko-tarnovo-chetirima-dushi-sa-postradali-pri-verizhnata-katastrofa-na-patya-sofiya-veliko-tarnovo-v-rayona-na-novo-selo.html", "text": "Мъж и три жени са пострадали при верижна катастрофа на пътя Велико Търново – София, в района на село Ново село, съобщиха от  ОДМВР – Велико Търново . Сигнал за произшествието е получен днес в 14.26 часа. По първоначална информация са се ударили 6 леки автомобила. Пострадали са един мъж и три жени. Всички са откарани в Спешна помощ във Велико Търново. Участъкът на произшествието временно е затворен за движение. Автомобилите изчакват на място. Извършва се оглед.", "date": "2019.04.20", "title": "Велико Търново: Четирима души са пострадали при верижната катастрофа на пътя София – Велико Търново, в района на Ново село"}
{"url": "http://www.focus-news.net/news/2019/04/20/2649084/dobrich-s-praznichna-programa-zhitelite-na-kavarna-posreshtnaha-lazarovden.html", "text": "С песни, танци и фолклорни обичаи Каварна посрещна Лазаровден. Това съобщихая от  Община Каварна . Чаровни и нагиздени лазарки се събраха на площада пред църква „Свето Успение Богородично” за да пресъздадат обичая „Лазаруване“. \r\nВ празничната програма се включиха детска ясла\"Щастливо детство\", ДГ\"Радост\", ДГ\"Здравец\" и децата от първи и втори клас от СУ\"Стефан Караджа\". Музикални поздрави отправиха и вокална академия \"Каварна\" с ръководител Надя Боева,фолклорна формация „Шарено коланче” с ръководител Невелина Василева ,а музикалната програма завърши с танц изпълнен от фолклорен танцов ансамбъл „Бизоне”. \r\nПриветствие на празника отправи кмета на община Каварна Нина Ставрева: „Мили съграждани, скъпи приятели,в този светъл ден –Лазаровден и с настъпващия пролетен празник-Цветница, нека си пожелаем да бъдем по-добри, по-смирени и сърдечни! Лазаровден и Цветница поставят началото на Великденските празници, които носят надежда. Нека всеки от нас има такава за по-добър утрешен ден! Нека тези светли дни ни направят по-добри, да отключим сърцата си, да се обърнем с добри думи и дела един към друг.На всички именици желая здраве, късмет и просперитет. Бъдете  усмихнати и винаги дарявайте и получавайте радост.Честит празник, уважаеми съграждани!“ \r\nПо традиция бе възпроизведен и обичаят „Кумичене” – хвърляне на лазарски венци на старата чешма до средновековната баня „Хамам“. \r\nС много песни, танци и весело настроение изпълнителите и събралите се гости отпразнуваха Лазаровден.", "date": "2019.04.20", "title": "Добрич: С празнична програма жителите на Каварна посрещнаха Лазаровден"}
{"url": "http://www.focus-news.net/news/2019/04/20/2649086/veliko-tarnovo-vazstanoveno-e-dvizhenieto-v-edna-lenta-na-pat-i-4-sofiya-veliko-tarnovo-pri-km-104-v-rayona-na-novo-selo.html", "text": "Възстановено е движението в една лента на път I-4 София - Велико Търново при км 104, в района на Ново село. Това съобщиха от  Агенция \"Пътна инфраструктура\" . Трафикът беше временно ограничен поради ПТП. Шофьорите да се движат с повишено внимание и съобразена скорост, като спазват указанията на Пътна полиция.", "date": "2019.04.20", "title": "Велико Търново: Възстановено е движението в една лента на път I-4 София - Велико Търново при км 104, в района на Ново село"}
{"url": "http://www.focus-news.net/news/2019/04/20/2649087/petar-vitanov-bsp-ubeden-sam-v-osaznatata-neobhodimost-ot-promyana-v-balgariya.html", "text": "БСП е единственият носител на демократични ценности. Ако искаме да имаме друг начин на управление, по-висок стандарт, трябва да изберем хора, които могат да защитават правата, нуждите на работещите, на бедните, на онеправданите, а в България това може да е единствено БСП. Убеден съм в осъзнатата необходимост от промяна в България.“ Това заяви кандидатът за евродепутат от „БСП за България“ Петър Витанов пред стотиците, напълнили залата на читалище „Родолюбие“ в Асеновград. Повод за тази среща бе отбелязването на 120 години социалистическо движение в общината, съобщиха пт пресцентъра на БСП. „Този юбилей е задължаващ, той чертае пътя на социалистите и тяхната сила и вяра в идеите“, счита социалистът. Според него предстоящите избори изглеждат далечни за хората, донякъде и заради действията на правителството, което  не успява да се възползва от възможностите, които ЕС предоставя, и от друга страна, защото хората считат, че  може би този ЕС не е нашият -  солидарният, справедливият, основан на равенството. \r\n„През целия ни 120 годишен път сме се борили да печелим доверието и подкрепата на хората“, каза в словото си и председателят на общинската организация Енко Найденов. Той очерта и задачите, стоящи пред социалистите – да спечелят двата тежки избора - 26 май за членове на Европейския парламент и есента за местна власт. „Днес управляващата коалиция, начело с ГЕРБ, продължава да ни държи в блатото на застоя, корупцията и грабежа. По икономически и социални показатели през последните 10 години “уверено“ стоим на последното място в Европейския съюз“, заяви лидерът на асеновградските социалисти. \r\n„Европейските социалисти са радетели на онези прогресивни идеи, които движат световните процеси, защото Европейският съюз много отдавна загуби своя социален характер. След 15 години дясно управление наблюдаваме процеси, които се характеризират с отстъпление на социалната държава, с отслабване на защити на европейските граждани, социалните, гражданските“, допълни Петър Витанов. Според него  това води до социална несигурност, до увеличаване на неравенствата до равнища, характерни за средните векове, а за да може да се промени това, трябва да дойдат хора, леви, социални, които да поставят  фокуса върху тези проблеми. \r\n Фланелка с надпис „120 години асеновградска партийна организация“ получи Витанов, а обещанието му бе да я носи и в Брюксел.", "date": "2019.04.20", "title": "Петър Витанов, БСП: Убеден съм в осъзнатата необходимост от промяна в България"}
{"url": "http://www.focus-news.net/news/2019/04/20/2649088/anadolska-agentsiya-turtsiya-azerbaydzhan-i-turkmenistan-razshiryavat-satrudnichestvoto-v-energetikata.html", "text": "В събота в Истанбул се състоя тристранна среща за енергийно сътрудничество между ръководителите на енергийните ведомства наТурция, Азербайджан и Туркменистан Фатих Донмез, Парвиз Шахбазов и Шахим Абдрахманов, съобщава  „Анадолската агенция“ . \r\nСлед края на заседанието е подписана съвместна декларация. \r\nПо думите на министъра на енергетиката и природните ресурси на Турция, благодарение на взаимното разбирателство между страните се създават възможности за реализацията на множество проекти както в областта на енергетиката, така и във всички други сфери. \r\nСпоред Донмез, тясното сътрудничество между Турция, Азербайджан и Туркменистан ще донесе големи ползи не само на тях, но и на страните от региона. \r\n„Работим над транспортирането на енергоресурси от Каспийския регион до Турция и други пазари. Уверен съм, че нашите страни ще постигнат ниво на образцово регионално и световно сътрудничество във всички области, и конкретно в енергетиката. Днешната среща е доказателство, че ще реализираме поставените цели“, обясни турският министър. \r\nНа свой ред, Шахбазов отбеляза, че Азербайджан и Турция реализират множество големи стратегически проекти в областта на енергетиката. \r\nПо неговите думи, Азербайджан и Туркменистан имат изградени тесни връзки. \r\nПревод и редакция:", "date": "2019.04.20", "title": "„Анадолска агенция“: Турция, Азербайджан и Туркменистан разширяват сътрудничеството в енергетиката"}
{"url": "http://www.focus-news.net/news/2019/04/20/2649089/sliven-s-parad-na-retro-avtomobili-i-kontsert-na-poduene-blus-bend-beshe-otbelyazan-lazarovden-v-grada.html", "text": "С парад на ретро автомобили и концерт на „Подуене блус бенд“ в Сливен посрещнаха Лазаровден. Около 120 автомобила участваха в традиционния ретро парад, съобщи пред  Радио „Фокус“ – Сливен  Валентин Дойчинов, председател на клуб „Туида Класик“ и организатор на събитието. Заради лошото време част от подалите заявки колекционери на над 150 автомобила и около 50 мотоциклета са се отказали от участие - отказали са се притежателите на част от кабриолетите и мотоциклетите. Сред атрактивните автомобили в тазгодишното издание на ретро парада са „Студебейкър“ на колекционер от Стара Загора, реставриран „Москвич“ 401, „Запорожец“ и др. \r\nРетро автомобилите дефилираха по сливенските булеварди, след което бяха изложени на централния площад „Хаджи Димитър“. Там на импровизирана сцена от каросерия на камион „Газ“ музикантите от „Подуене блус бенд“ изнесоха първия си концерт от национално си  турне по повод 30 години от създаването на бандата. Фронтменът на групата Васко Кръпката участва и в ретро парада с микробус „Фолксваген“. \r\nЛюдмила ЙОРГОВА", "date": "2019.04.20", "title": "Сливен: С парад на ретро автомобили и концерт на „Подуене блус бенд“ беше отбелязан Лазаровден в града"}
{"url": "http://www.focus-news.net/news/2019/04/20/2649085/afp-silite-na-pravitelstvoto-v-tripoli-zapochnaha-kontraofanziva-sreshtu-lna-na-haftar.html", "text": "Лоялните на „Правителството на националното единство“ (ПНЕ) сили заявиха в събота, че са започнали контраофанзива срещу оглавяваната от Халифа Хафтар Либийска национална армия (ЛНА) в района южно от столицата Триполи, предава  AFP . \r\n„Започнахме нова фаза на атаката. Рано тази сутрин дадохме заповед за атака“, заяви Мустафа ал Меджли,  говорител за военната операция на ПНЕ. \r\nХафтар започна настъпление срещу Триполи на 4 април, където заседава международно признатото правителство на премиера Файез Сарадж. \r\nПревод и редакция:", "date": "2019.04.20", "title": "AFP: Силите на правителството в Триполи започнаха контраофанзива срещу ЛНА на Хафтар"}
{"url": "http://www.focus-news.net/news/2019/04/20/2649091/sport-manchestar-siti-pobedi-totnam-s-10.html", "text": "Манчестър Сити успя да вземе своеобразен реванш срещу Тотнъм след отпадането от Шампионската лига през седмицата. Отборът на Пеп Гуардиола спечели  с 1:0 на своя „Етихад“ и се върна на върха в класирането, като има една точка преднина пред Ливърпул. Единственото попадение в срещата отбеляза Фил Фоудън в 5-тата минута. Лондончани остават на 3-тото място в подреждането с 67 точки.", "date": "2019.04.20", "title": "Спорт: Манчестър Сити победи Тотнъм с 1:0"}
{"url": "http://www.focus-news.net/news/2019/04/20/2649069/sofiyski-gradski-sad-shte-razgleda-myarkata-na-obvineniya-za-ubiystvoto-na-43-godishnata-si-mayka-v-kv-mladost.html", "text": "Софийски градски съд ще разгледа мярката на обвинения за убийството на 43-годишната си майка  кв. \"Младост\", съобщиха от  съда . Заседанието ще се проведе от 15.30 ч. в 10 зала.  Агенция \"Фокус\"  припомня:  \r\nНа 17 април към 18.30 часа в полицията беше получен сигнал за открито тяло на 43-годишна жена в столичния кв. „Младост“. След като познати не са успели да се свържат с нея решили да посетят жилището, в което е отседнала. Пристигналите полицейски екипи и на „Бърза помощ“ са установили следи от насилие по тялото на жената. През нощта на 18 април във влака София - Варна, на гара Гора Оряховица за извършеното тежко престъпление беше задържан 21-годишен мъж. Ръководителят на Софийска градска прокуратура Емилия Русинова съобщи, че задържаният е син на жертвата. Двамата са пристигнали в София на 16 април, за да бъде настанен синът в клиника за лечение на наркомании. Отседнали са в жилище на позната на жертвата. Убитата жена и собственичката на жилището са се запознали по програма за лечение на децата им от различни зависимости. Жената е намерена в хола на жилището, по очи, в локва кръв. Нанесени са й множество удари по главата. Прокурор Русинова заяви, че извършителят е криминално проявен и се е лекувал в психиатрични заведения. Директорът на СДВР Георги Хаджиев допълни, че мъжът дава изключително нелогични и неясни обяснения, които най-вероятно са продиктувани от приемането на наркотици. Извършителят е с досъдебно производство за опит за грабеж на казино във Варна. Има криминални регистрации за хулиганство и за грабежи. Полицията е проследила комуникацията му в интернет, разпитани са и лица от обкръжението му. Според прокуратурата евентуалният мотив за тежкото убийство е финансов. Налични са доказателства, че малко преди смъртта на майката е имало скандал между нея и сина й.", "date": "2019.04.20", "title": "Софийски градски съд ще разгледа мярката на обвинения за убийството на 43-годишната си майка в кв. \"Младост\""}
{"url": "http://www.focus-news.net/news/2019/04/20/2649092/veliko-tarnovo-180-kostyuma-shte-smenyat-artistite-ot-imperskiya-ruskiya-balet-po-vreme-na-spektakala-lebedovo-ezero-na-krepostta-tsarevets.html", "text": "180 костюма ще сменят артистите от Имперския руския балет по време на спектакъла „Лебедово езеро“ на крепостта Царевец. Това съобщи главният художествен ръководител на балета Гедиминас Таранда, предаде репортер на  Радио „Фокус“ – Велико Търново . Класическото заглавие е част от афиша на четвъртото издание на Летния сезон на оперните театри „Сцена на вековете“. Именно с „Лебедово езеро“ тази година се открива фестивалът на крепостта Царевец – на 13 юли. За спектакъла във Велико Търново ще пристигнат 45 артисти. Таранда посочи, че въпреки че заглавието е класическо, са предвидени няколко изненади за зрителите. Включени са унгарски и неополитански танц, а в първо действие е включен и валс. Последният танц на лебеда е с изцяло нова хореография, която не е показвана досега. Тя е изработена от Асаф Месерер, който е чичо на Мая Плисецкая. На сцената на Царевец ще се появят два шута. „Обичайно в класическия спектакъл „Лебедово езеро“ танцува един шут, а в нашия спектакъл танцуват двама шута. Те през цялото време се състезават един с друг и се провокират взаимно, което придава допълнително красота на спектакъла“, посочи Гедиминас Таранда. Той допълни, че в ролята на принца ще влязат двама солисти, а една балерина ще изиграе и белия, и черния лебед. „Лебедово езеро“ има два финала – единият е щастливият, а другият – трагичният. Ние избрахме щастливия. В нашия живот толкова неща завършват с трагичен финал, именно затова ние избрахме щастливия. Този спектакъл е изключително труден, защото е чиста класика. За да го изпълнят балерините трябва не само да владеят техниката на танца, но и да вложат своята душа“, посочи Гедиминас Таранда. \r\nНадежда КРЪСТЕВА", "date": "2019.04.20", "title": "Велико Търново: 180 костюма ще сменят артистите от Имперския руския балет по време на спектакъла „Лебедово езеро“ на крепостта Царевец"}
{"url": "http://www.focus-news.net/news/2019/04/20/2649095/blagoevgrad-detsa-uchiteli-i-roditeli-obosobiha-tsvetni-alei-v-dvora-na-dg-10.html", "text": "Децата от II група на ДГ №10, заедно със своите учители г-жа Георгиева и г-жа Смилкова и родителите си, засадиха цветя в двора на детското заведение. Това съобщиха от пресцентъра на  Община Благоевград . Инициативата, която бе организирана ден преди християнския празник Цветница, имаше за цел да научи малчуганите на грижа и любов към природата. По този начин децата направиха и първата стъпка към формирането на ценности, към отговорност да пазят природата за следващите поколения. Предстоят още подобни инициативи. Деца от детската градина ще засяват тревни площи, предвидено е засаждане на био алпинеум, храсти и магнолии.", "date": "2019.04.20", "title": "Благоевград: Деца, учители и родители обособиха цветни алеи в двора на ДГ №10"}
{"url": "http://www.focus-news.net/news/2019/04/20/2649094/", "text": "Априлското въстание е еманация на стремежа на българите към свобода, затова е наричано връх в национално-освободителните борби. Това каза в интервю за предаването „За честта и славата на България“ на  Радио „Фокус“  военният историк доц. д-р Петър Ненков. Той отбеляза, че апостолите Георги Бенковски, Панайот Волов и Тодор Каблешков са уникални като личности, организатори и ръководители на най-добре подготвеното във военно техническо отношение въстание. Доц. Ненков обясни, че преди Априлското въстание в Северозападна България е имало други въстания, които са били по-масови, но не и като подготовка във военно техническо отношение и като международен отзвук за героизма на българския народ и извършените жестокости от турците над въстаниците. „Историята на българското възраждане е изпълнена с много примери на самобитни български народни будители, революционери, общественици и творци, които получават своя връх именно в лицето на младите апостоли на Априлската епопея от 1876 година. След  разочарованието от бързия разгром на старозагорското въстание от 1875 година, когато тези млади момчета се опитват да подпалят чергата на падишаха, в БРЦК избухва скандал. Христо Ботев си подава оставката и през късната есен на 1875 година в изоставена сграда в Гюргево, която бъдещите апостоли нарекли „Казармата“, се събират една шепа луди и млади глави, които решават през пролетта на следващата година да вдигнат всенародно въоръжено въстание за освобождението на поробения български народ“, обясни доц. Ненков. Той допълни, че Четвърти революционен окръг се явява символ на масовото надигане на българите. Ентусиазмът, с който българите посрещат новината на българското въстание в Панагюрище, е нещо невероятно, каза още военният историк. Доц. Ненков обясни, че подготовката на въстанието се извършва по една малко известна за масовата аудитория в България книга на Иван Кишелски, първият българин – генерал в руската армия, неговото ръководство за успешен бой с турците. Той предлага въстаническата войска да се сформира от десетници, стотници и хилядници, като от въстаналия народ да бъдат избирани будни хора, добре запознати с военното дело и ползващи се с уважение сред местното население. По това време обаче в поробена България не е имало много подготвени във военно отношение родолюбци. Не е достигало и оръжието. „Георги Бенковски и Панайот Волов заръчват на свои съзаклятници да закупят 5 хиляди пушки и боеприпаси за въстаниците, но преждевременното избухване на въстанието заради предателство не дава възможност на ръководителите му да набавят повече и модерно стрелково оръжие. Вадят старите пушки и превръщат трупите на брястове и череши в оръдия, т. нар. черешова артилерия. Тайно от поробителите в ковачниците коват саби и се подготвя за предстоящото въстание“, добави военният историк. Той припомни, че въстанието избухва неподготвено и това е една от причините за неговото бързо и жестоко потушаване. Според доц. Ненков друга причина за пораженията във военните действия е фактът, че самите апостоли извършват грешка, като се разпределят по революционните окръзи и нямат главно командване, което да координира действията на въстаналите. Това е от голяма полза за главното командване на турската войска, която с железницата, с кораби по Дунава и пеша изпраща редовните турски части и башибозуците към въстаналите селища. \r\nЕвелина БРАНИМИРОВА", "date": "2019.04.20", "title": "Доц. д-р Петър Ненков, военен историк: Априлското въстание е еманация на стремежа на българите към свобода"}
{"url": "http://www.focus-news.net/news/2019/04/20/2649097/vmro-bnd-registrira-v-tsik-listata-si-za-evroizborite-obzor.html", "text": "ВМРО - БНД регистрира в Централната избирателна комисия (ЦИК) листата си за евровота. Документите бяха внесени от лидера на ВМРО и министър на отбраната Красимир Каракачанов, водача на листата Ангел Джамбазки, заместник-председателя на партията Юлиан Ангелов, депутати от ВМРО и кандидати за евродепутати. Пред журналисти  Красимир Каракачанов  посочи, че Европа е на кръстопът и от тези избори зависи дали тя ще се движи по инерцията надолу към разпад на идентичността и безконтролна нелегална емиграция или ще тръгне по един път, какъвто беше начертан от бащите на идеята за обединена Европа. Каракачанов заяви, че ВМРО е предложила на „Негово Величество българския избирател“ листа от хора, които са способни да защитават българския интерес. Той отбеляза, че българският избирател избира за кого да гласува според своите убеждения. „Ако искат да гласуват за гей бракове, за еднополови, за джендърски конвенции, за 32 пола – има такава листа, могат да гласуват за нея – тя не е при нас обаче. Ако искат да гласуват за някакви утопии, отново да си играем на семейства, ляво и дясно и някакви други измислени ценности – имат избор. Ако искат да гласуват за хора, които в европарламента ще защитават българския национален интерес, както го правеше в продължение на 5 години Ангел Джамбазки по един твърд и непоколебим начин, то действително алтернативата им е ВМРО – БНД“, допълни Каракачанов. Водачът на листата на ВМРО – БНД за евровота и настоящ евродепутат Ангел Джамбазки  подчерта, че партията му е уверена в добрия резултат на предстоящите избори, който се изразява в спечелването на два мандата в Европейския паралмент. „Листата ни представлява единството на българската нация. В нея ще видите представители на различни български национални общности, религиозни деноминации, хора доказани родолюбци, патриоти, националисти, професионалисти“, каза Джамбазки. Той призова всички български родолюбци и патриоти да не разпиляват своите гласове, а  ако искат да бъдат представени в Европа, да подкрепят ВМРО-БНД.  \r\nЛистата, с която ВМРО-БНД ще се на предстоящите европейски избори е следната: \r\n1. Ангел Джамбазки  \r\n2. Юлиан Ангелов \r\n3. Александър Сиди  \r\n4. Андрей Слабаков  \r\n5. Димитър Шивиков  \r\n6. Райна Дончева  \r\n7. Кристиян Шкварек  \r\n8. Мария Цветкова  \r\n9. Александър Урумов \r\n10. Карлос Контрера \r\n11. проф. Христо Смоленов  \r\n12. Теодора Мичева  \r\n13. Иво Пазарджиев  \r\n14. Цветомир Петров  \r\n15. Вергил Кацов  \r\n16. Красимир Червилов  \r\n17. Румяна Борисова \r\nДеница КИТАНОВА", "date": "2019.04.20", "title": "ВМРО – БНД регистрира в ЦИК листата си за евроизборите (ОБЗОР)"}
{"url": "http://www.focus-news.net/news/2019/04/20/2649090/dimitar-popov-bdzp-gotse-delchev-za-proekta-zhivot-za-ptitsite-shte-imame-nuzhda-ot-dobrovoltsi.html", "text": "За съвместния проект „Живот за птиците“ с ЧЕЗ – България ще имаме нужда от доброволци. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той посочи, че ще е необходимо и съдействието на кметовете по населените места. „Те ще трябва да ни предоставят информация дали имат наблюдения за рискови участъци и сблъсък на птици с електропреносната мрежа“, каза още Попов. По думите му статистиката показва, че има къси съединения и загинали птици по тази причина. „За щастие в нашия район птиците, които са се сблъскали с електропреносната мрежа са малко и не са били защитени видове. Има загинали птици в други части на страната като египетски лешояди, орли и други грабливи птици, които са изключително редки и застрашени“, допълни Димитър Попов. Той коментира, че все още се обмисля какво точно трябва да се прави по проекта и в кои райони. „Възможно е да направим проучвания в други райони, които са далеч от общините, които изброих“, добави Попов. Той коментира и въпросът свързан с трудностите по проекта. „Трудностите започват с доста бюрократични проблеми както и проблеми свързани с организацията, тъй като всеки екип е необходимо да сформира хора, които да помагат и да участват в проекта“, заяви Димитър Попов. По думите му една от най-голямата е това, че през цялото време екипите са на терен. „Част от трасетата са изключително трудно проходими като под далекопроводите има доста гъста и обрасла растителност. Преминаването е доста трудно и отнема повече време“, призна Димитър Попов. \r\nДенис НИКИФОРОВ", "date": "2019.04.20", "title": "Димитър Попов, БДЗП – Гоце Делчев: За проекта „Живот за птиците“ ще имаме нужда от доброволци"}
{"url": "http://www.focus-news.net/news/2019/04/20/2649052/liderat-na-gerb-boyko-borisov-bsp-ne-mogat-da-se-promenyat-po-deystviyata-im-lichi.html", "text": "Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили. Това каза лидерът на ГЕРБ Бойко Борисов на отчета за гражданския диалог „Европа в нашия дом“, предаде репортер на  Агенция „Фокус“ . „Ние в ГЕРБ нито имаме съдии, нито прокурори. Ние сме партия на 10 години“, коментира той. „Когато само ГЕРБ е атакувана, някак си е добре. Ние сме наложили този стандарт - виновните подават оставка и излизат. А те казват „Не, ние ще си работим, за нас не става въпрос“, заяви Борисов. „Разчитат на късата памет. Гледах ги с цялата Тройна коалиция и кабинета „Орешарски“ събрани на едно място в прекрасен Южен парк“, посочи лидерът на ГЕРБ. „За борба с корупцията говорят тези, които когато управляваха, не излизахме от прокуратурата и следствието - поръчкови, поръчкови, поръчкови, поръчкови, поръчкови дела“, подчерта той. „Тогава казахме, че вярваме на прокуратурата и на институциите. „Щом това ни се полага, нека да питат“, така отговаряхме“, изтъкна Бойко Борисов. „Източили парите, сега викат, че е политическа вендета - към кое? Към заменките, които бяха направени по време на Тройната коалиция ли? Кои ги преследва тях? Не си спомням“, заяви той. „Последният месец всеки, който по един или друг начин беше уязвен, си е подал оставка. Те техните оставки не ги слагат на масата. Щели да чакат проверка на институциите“, каза още Борисов. \r\nБиляна ИВАНОВА", "date": "2019.04.20", "title": "Лидерът на ГЕРБ Бойко Борисов: БСП не могат да се променят, по действията им личи"}
{"url": "http://www.focus-news.net/news/2019/04/20/2649096/veliko-tarnovo-letniyat-sezon-na-balgarskite-operni-teatri-stsena-na-vekovete-e-otlichen-s-prestizhnata-marka-evropa-za-festivalite-festivalite-za-evropa-2019-2020.html", "text": "За трета поредна година Летния сезон на българските оперни театри „Сцена на вековете“ е отличен с престижната марка „Европа за фестивалите. Фестивалите за Европа 2019-2020”. Това съобщи Нелина Църова, директор Дирекция „Култура, туризъм и международни дейности“ в Община Велико Търново, предаде репортер на  Радио „Фокус“ – Велико Търново . Тя подчерта, че музикалното събитие е включено в платформата на Европейската фестивална асоциация, т.е. то е видимо за публиката в цяла Европа, а дори и извън пределите на континента. Нелина Църова посочи, че фестивалът се надгражда с всяка изминала година. През изминалите години на крепостта Царевец са създадени нова сцена, гримьорни и гардеробиери. Тази година по желание на гостуващите опери ще бъдат изградени паравани, които ще играят ролята на кулиси на сцената.Направената инвестиция е в рамките на бюджета на фестивала. По думите на Нелина Църова придобивката ще повиши качеството на представяне на спектаклите. Тя допълни, че от няколко дни работи и нова интернет страница на Летния сезон на оперните театри „Сцена на вековете“ – www.stageoftheages.bg, на която всеки посетител може да намери информация за програмата, самите спектакли и продажбата на билети. \r\nОрганизатор на музикалното събитие е Община Велико Търново. Началото на културния форум е поставено през 1985 година по повод 800-годишнината от въстанието на болярите Асен и Петър и създаването на Второто българско царство, когато на историческия хълм Царевец за първи път в България на открито се поставя опера – „Ивайло“ от Марин Големинов. Второто издание на събитието е през 1987 година с шест представления на операта „Цар Калоян“ от Панчо Владигеров. През 2008 година, след 21-годишно прекъсване, „Сцена на вековете“ е възстановена със съдействието и подкрепата на Министерство на културата и в партньорство със Софийската опера и балет, по повод на 100-годишнината от обявяване на Независимостта на България. От тогава събитието се провежда ежегодно, представяйки най-значимите заглавия в жанра, а на сцената се изявяват световноизвестни български и чуждестранни изпълнители. \r\nНадежда КРЪСТЕВА", "date": "2019.04.20", "title": "Велико Търново: Летният сезон на българските оперни театри „Сцена на вековете“ е отличен с престижната марка „Европа за фестивалите. Фестивалите за Европа 2019-2020”"}
{"url": "http://www.focus-news.net/news/2019/04/20/2649100/faz-v-sasht-e-arestuvan-zapodozryan-za-pronikvaneto-v-severnokoreyskoto-posolstvo-v-madrid.html", "text": "Бивш американски морски пехотинец е бил арестуван в САЩ във връзка с пробива в посолството на Северна Корея в испанската столица Мадрид, съобщава германският национален ежедневник  Die Frankfurter Allgemeine Zeitung . Арестуваният е бил отведен в съда в Лос Анджелис. Твърди се, че заподозреният принадлежи към групата Free Joseon, която призовава за сваляне на севернокорейския лидер Ким Чен-ун.  \r\nПроникването в посолството на Пхенян в Мадрид бе през февруари, броени дни преди срещата на Ким Чен-ун с американския президент Доналд Тръмп. Тереза Герова", "date": "2019.04.20", "title": "FAZ: В САЩ е арестуван заподозрян за проникването в севернокорейското посолство в Мадрид"}
{"url": "http://www.focus-news.net/news/2019/04/20/2649102/veliko-tarnovo-uchenitsi-i-uchiteli-ot-su-nikolay-katranov-svishtov-uchastvaha-v-sreshta-po-programa-erazam-v-grad-adana-turtsiya.html", "text": "Шест петокласници: Ивайло Йорданов, Илиян Петров, Красен Ангелов, Алекс Йорданов, Георги Кулчев и Людмил Спиров, и три учителки:  Силвия Александрова, Оля Михова и Валентина Христова, участваха в първата ученическа среща по проект „Да се учим и да станем по-културни”, по програма „Еразъм +“ в град Адана, Турция. Темата на срещата беше „Традиционна турска храна, игри, песни и танци”, съобщиха от  СУ „Николай Катранов“ . Свищовските ученици, заедно с учениците от Румъния и Италия, са били  посрещнати от домакините с колоритна програма от песни и танци. \r\nПрез  целия си престой в Адана учениците от Свищов са участвали в  различни дейности като приготвянето на  местна храна, в изработването на рамки, в изучаването на песни и танци, в язденето на коне, стреляне с лък и други. Учениците са показали на турските деца своите умения в игра на народна топка и в други традиционни български игри. \r\nНа финалното тържество са присъствали директори на всички големи училища в Адана и началникът на образованието в турския град.  На тази среща свищовските ученици са получили сертификати и са били наградени с медали за отлично представяне във всички мероприятия. \r\nСУ „Николай Катранов“ в град Свищов ще бъде домакин на втората ученическа среща по проекта. На нея ще бъдат представени драматизации на приказки от четирите страни, уроци на български и английски език,  организирни игри с познавателна цел.", "date": "2019.04.20", "title": "Велико Търново: Ученици и учители от СУ „Николай Катранов“ -  Свищов  участваха в среща по програма „Еразъм +“ в град Адана, Турция"}
{"url": "http://www.focus-news.net/news/2019/04/20/2649101/yambol-ekipat-na-natsionalna-programa-detsko-zdrave-pirogov-pregleda-blizo-350-detsa-na-lazarovden.html", "text": "Добър ден, колеги!На Лазаровден екипът на Национална програма \"Детско здраве - Пирогов\" прегледа близо 350 деца от гр. Ямбол. Това съобщиха от пресцентъра на  УМБАЛСМ \"Н.И.Пирогов\" . Високопсециализираните профилактични прегледи извършиха травматолозите проф. Асен Балтов - изпълнителен директор на \"Пирогов\", и д-р Николай Цуцумански - завеждащ Детската травматология, шефът на УНГ отделението д-р Асен Меджидиев и д-р Калоян Чилингиров, детският хирург д-р Янко Пъхнев, детският уролог д-р Теофил Пелов, неврохирургът д-р Георги Юруков, кардиологът д-р Галина Петкова, специалистът по очни болести д-р Лариса Пенева, специалистът по образна диагностика д-р Ваня Страхинова и анестезиологът д-р Илиян Томов. \r\nЛекарите от \"Детско здраве - Пирогов\" посетиха Ямбол по покана на директорът на болницата д-р Диманов. Екипът от детски специалисти констатира, че при много от децата има плоскостъпие, сколиози, трети сливици, отити, инфекции на пикочните пътища и фимози, тежки бъбречни заболявания, за които е препоръчително оперативно лечение, вродени катаракти и астигматизъм, предсърдни дефекти и междукамернни дефекти и наднормено тегло.  \r\nПироговските специалисти увериха д-р Диманов, че той и екипът му винаги могат да разчитат на подкрепата на лекарите от Национална програма \"Детско здраве - Пирогов\" и на екипа на УМБАЛСМ \"Н. И. Пирогов\" като цяло. По този повод предстои двете болници да подпишат договор за сътрудничество.  \r\nСледващият град, в който ще преглежда НП \"Детско здраве - Пирогов\", е Кърджали. Специалистите ще посетят града в Деня на детето - 1 юни.", "date": "2019.04.20", "title": "Ямбол: Екипът на Национална програма \"Детско здраве - Пирогов\" прегледа близо 350 деца на Лазаровден"}
{"url": "http://www.focus-news.net/news/2019/04/20/2649103/bsp-za-balgariya-tragva-na-bitka-za-evrovota-za-predsrochni-izbori-i-za-spravedlivost-sega-obzor.html", "text": "Слоганът на „БСП за България“ за предстоящите европейски избори е „Справедливост сега“. Това стана ясно по време на представянето на листата на коалицията за европейските избори в Южния парк. Листата се състои от 17 души, а неин водач е Елена Йончева. В началото на събитието прозвучаха химнът на България, този на Европейския съюз, както и на Интернационала. Лидерът на БСП Корнелия Нинова  определи предстоящата кампания като емоционална, красива и победоносна за оглавяваната от нея партия. „Тръгваме за европейски избори, за предсрочни парламентарни избори, но най-вече тръгваме на битка за „Справедливост сега“ - слоганът на нашата кампания“, каза Корнелия Нинова. Според нея е необходима справедливост днес, не след пет и десет години и не с празни и кухи обещания.  \r\nТя посочи, че в Европа не трябва да се изпращат хора, които срещу потупване по рамото със силните на деня предлагат послушание, а достойни българи, професионалисти и подчерта, че листата на БСП включва доказани икономисти, финансисти, еколози, лекари, хора на образователната система и на културата, международници, авторитети в България и Европа. Нинова коментира и думите на премиера Бойко Борисов от началото на седмицата за пълзяща диктатура от страна на неговите опоненти. Според нея пълзяща диктатура на опозицията е безсмислица, но eдноличната власт в България е факт. „С още нещо обаче днес трябва де се обърнем към българския народ. 26 май е важен, за да свалим правителството на ГЕРБ и „Обединени патриоти“, подкрепяни от ДПС. Нашата победа на европейските избори означава начало на промяната в България. Тя посочи, че партията иска върховенство и равенство пред закона. „Оказа се, че колкото повече апартаменти имаш в България, толкова по си недосегаем за закона“, каза още Нинова. Лидерът на БСП обърна внимание, че който днес си позволи да мисли и да говори различно, да критикува, е подложен на безпрецедентен натиск. Според нея случилото се с Елена Йончева е най-ярък пример за това.  \r\nОт своя страна  водачът на листата Елена Йончева  посочи, че левицата ще спечели на тези избори, но според нея това е само началото, защото трябва да започнат промени и от тях да спечели България. По думите ѝ има два пътя днес - или българите да останат в „криминално робство“ или да въстанат на  26 май и да си спечелят свободата и достойното си място в Европа.  „Днес България е завладяна от една организирана престъпна група, от мафията. Тя контролира всички етажи на властта. Тя не може да ни води към Европа. Тя не може да отстоява нашите интереси към Европа, защото първо тя е зависима – от своето криминално минало и от своето криминално настояще. Тази власт, тези хора, които са във властта по-рано използваха малката бухалка, днес използват държавните институции като голяма бухалка срещу всеки, който не е съгласен да влезе в тяхната мафия“, допълни Елена Йончева и отбеляза, че от това губи България. „Битката за Европа е трудна, но левицата е показала, че може да я спечели“, подчерта още тя. Президентът на ПЕС и кандидат за евродепутат Сергей Станишев  коментира, че в Европа десните правят коалиции, за да продължат разрушаването на европейския социален модел. По думите му социалистите са тези, които трябва да се даде отпор.   \r\n„Много важни и верни неща се казаха за България и за мъките на българския народ и за промяната, която БСП е длъжна да осъществи. Европа се нуждае от голяма промяна. Помислете - преди 75 години Европа беше в руини след две разрушителни войни – Първата и Втората световна, с огромни белези и рани. Европейският съюз, европейската идея, най-прекрасната идея, която създаде мир, която роди идеята за взаимното добруване между нациите в Европа, която разви социалната държава, но тази Европа вече много десетилетия я разрушават десните“, каза Станишев и посочи, че европейската десница смазва европейската идея. Той подчерта, че в Европа десните правят коалиции, за да продължат разрушаването на европейския социален модел, и трябва да се даде отпор. „Кой, ако не социалистите, ще го направят. Това е нашата мисия и в България, и в Европа. На тези избори ще ни атакуват безмилостно, но ние ще вървим с ясна цел да ги спечелим, за да имаме промяна в България, предсрочни избори и БСП най-сетне да даде надежда за хората за по-добър живот“, допълни той. Бившият началник на кабинета на президента и кандидат за евродепутат от „БСП за България“ Иво Христов  отбеляза, че 20 април е историческа дата. „Това е годишнина от избухването на Априлското въстание. Това е много добър ден за начало на една кампания, която цели пълен обрат в страната. Христов подчерта, че всеки глас за друга листа и кандидат извън тази на „БСП за България“ не застрашава с нищо статуквото, а го подпомага да се бетонира. Той посочи, че всички българи са европейци наравно с останалите в ЕС. „Всеки старец в обезлюдяло село в Северозападна България е също толкова европеец, колкото е Юнкер, или Майдел, или Габриел и когото и да се сетите. Проблемът на българския възрастен забравен бедстващ възрастен човек е общоевропейски. За финал да кажа, че тези избори имат два залога – национален и европейски. Националният е да създадат условия за коренна политическа промяна“, каза още Иво Христов.  \r\nЗа промяна заговори и  кандидатът за евродепутат Петър Витанов , който е втори в листата на БСП.  По думите му 26 май е денят на тази промяна както в България, така и в Европа.Той посочи, че днес повече от всякога има необходимост от промяна. „Днес българското правителство обрича на нищета и безпросветност собствените си деца, а в Европа десетилетната дясна хегемония лишава младите от перспектива, посока, хоризонт. Една голяма част по неволя остава без образование. Днес младите в Европа остаряват на 20 години, защото перспективата пред тяхното развитие е никаква. Днес повече от всякога имаме необходимост от промяна“, каза още Витанов.  \r\nДеница КИТАНОВА", "date": "2019.04.20", "title": "„БСП за България“ тръгва на битка за евровота, за предсрочни избори и за „Справедливост сега“ (ОБЗОР)"}
{"url": "http://www.focus-news.net/news/2019/04/20/2649098/mevlyut-chavushoglu-turtsiya-razbira-opaseniyata-na-nato-otnosno-ruskite-s-400.html", "text": "Турция разбира опасенията на НАТО за придобиването на руски противовъздушни системи С-400 от Анкара, заяви министърът на външните работи на страната Мевлют Чавушоглу, цитиран от електронното издание на вестник  Hurriyet . \r\n„Трябва да вземем предвид опасенията на НАТО (по отношение на С-400). Не е вярно, че Турция не се съобразява с тях. Ние винаги сме чувствителни“, заяви той по време на съвместна пресконференция с колегите си от Румъния и Полша в Анкара. \r\n„Нашите съюзници и НАТО трябва да разберат това много добре. Ние имаме спешна нужда от системи за ПВО“, обясни Чавушоглу. \r\nОфициални представители на САЩ предложиха на Турция да купи ракетната система на САЩ „Пейтриът“, а не С-400, защото тя е несъвместима със системите на НАТО. \r\nТурция отговори, че именно отказът на САЩ да й продаде „Пейтриът“ я е накарал да търси други продавачи, добавяйки, че Русия й е предложила по-добра сделка, включително трансфер на технологии. \r\nПревод и редакция:", "date": "2019.04.20", "title": "Мевлют Чавушоглу: Турция разбира опасенията на НАТО относно руските С-400"}
{"url": "http://www.focus-news.net/news/2019/04/20/2649106/sofiya-trima-dushi-sa-zadarzhani-za-pushene-na-marihuana-pred-narodnoto-sabranie.html", "text": "Трима души са задържани за пушене на марихуана пред Народното събрание. Това съобщиха за  Агенция „Фокус“  от МВР.  Задържаните са пушили забранената субстанция по време на протест за декриминализиране на канабиса пред Парламента.  \r\nТеодора ПАТРОНОВА", "date": "2019.04.20", "title": "София: Трима души са задържани за пушене на марихуана пред Народното събрание"}
{"url": "http://www.focus-news.net/news/2019/04/20/2649105/varna-s-normalna-intenzivnost-se-osashtestvyava-trafikat-po-glavnite-patni-arterii-v-oblastta.html", "text": "С нормална интензивност се осъществява трафикът по главните пътни артерии в областта, предаде репортер на  Радио „Фокус“ – Варна . Рехабилитация на асфалтовата настилка се извършва в два участъка на автомагистрала „Хемус“. До 24 май движението в участъка Неофит Рилски – Девня от км 389 до км 400 се осъществява двупосочно в платното в посока Варна. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. За същия период движението в участъка пътен възел „Повеляново“ – пътен възел „Слънчево” от км 406 до км 416 се осъществява двупосочно в платното за Варна. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи, като превозните средства се пренасочват по път I-2 Русе – Варна. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут e през селата Кичево и Оброчище. Водачите да се движат с повишено внимание по път III-2902 Панорама — Куманово при км 11 поради неравности на асфалтовата настилка. В този участък е въведено ограничение до 30 км/час. \r\nБояна АТАНАСОВА", "date": "2019.04.20", "title": "Варна: С нормална интензивност се осъществява трафикът по главните пътни артерии в областта"}
{"url": "http://www.focus-news.net/news/2019/04/20/2649062/telma-makedoniya-sdsm-i-vmro-dpmne-ne-sa-saglasni-prezidentat-da-se-izbira-v-parlamenta.html", "text": "Появява ли се вероятност за нови промени в Конституцията на Македония, след като лидерът на Демократичния съюз за интеграция (ДСИ) Али Ахмети заяви, че за него е приемливо президентът на държавата да се избира и в парламента, предава  скопският телевизионен канал „Телма“ . \r\nЛидерът на най-голямата албанска партия в югозападната ни съседка заяви, че проблемът с избирателната активност е от 10 години и ако не бъде осигурена нужната явка на гласуването в неделя, смята, че е оправдано да се мисли за промяна на начина на избиране на държавния глава. \r\n„Президентът може да се избира и в парламента и мисля, че това е оправдано“, заяви политикът. \r\nРеакции на неговото изявление дойдоха и от Социалдемократическия съюз на Македния (СДСМ) и ВМРО-ДПМНЕ. За старши-партньорът на ДСИ в управляващата коалиция СДСМ, директните избори са по-добър вариант за избиране на държавен глава. \r\n„Не си позволявам да коментирам какво би било, кога е било, очаквам и знам, че избирателната активност  може да бъде постигната. Когато говорим за ситуациите които могат да се получат, демотивираме избирателите. Считам, че ще имаме успешен първи тур и успешен втори тур, че преките избори са по-добри, винаги имаме наличните инструменти, за да може президентът да бъде избран в парламента, винаги имаме инструментите да повторим изборите. Всичко това е в нашите юридически възможности“, заяви Зоран Заев, премиер и лидер на СДСМ. \r\nСпоред министър-председателя, ако не бъде избран президент, това ще предизвика нова политическа криза в страната, което в момента не е необходимо. \r\nИ опозицията не е съгласна да се промени начина на избиране на държавния глава. Лидерът на ВМРО-ДПМНЕ Християн Мицковски определи този сценарий като опит за заобикаляне на волята на гражданите, защото избирането на президент ще бъде сведено до търговия в парламента. \r\n„Това е сценарий за заобикаляне на волята на гражданите, анулиране и премахване на правото им да избират своя президент директно, чрез преки избори. Добре известно е кой има мнозинство в парламента, а се знае и начинът, по който постигнаха това болшинство. С това изборите за президент ще бъдат сведени до търговия с услуги, вместо да се разбере непосредствено на избори каква е волята на народа“, заяви Мицковски. \r\nТой обвини Заев, че това е негов сценарий, защото знае, че СДСМ ще загубят изборите. Лидерът на опозицията призова за масово гласуване на вота в неделя, за да се избегне такъв сценарий. \r\nМинистърът на правосъдието Рената Десковска заяви в петък, че ако не бъде постигната нужната избирателна активност на президентските избори, ще има две възможности. Едната е да се избере държавен глава на преки избори, без необходимото мнозинство във втория тур, което означава, че този, който получи повече гласове, ще спечели. Вторият вариант, както посочи Десковска, е президентът да бъде избран в парламента. \r\nПревод и редакция:", "date": "2019.04.20", "title": "„Телма“ (Македония): СДСМ и ВМРО-ДПМНЕ не са съгласни президентът да се избира в парламента"}
{"url": "http://www.focus-news.net/news/2019/04/20/2649099/veliko-tarnovo-otritsatelni-sa-probite-za-alkohol-na-petima-ot-vodachite-na-avtomobili-uchastvali-v-katastrofata-kray-novo-selo.html", "text": "Отрицателни са пробите за алкохол на петима от водачите на автомобили, участвали в катастрофата на пътя Велико Търново – София, в района на село Ново село, съобщиха от  ОДМВР – Велико Търново . На шестия водач е взета кръвна проба. Причините за произшествието са в процес на изясняване. По случая е образувано досъдебно производство. Едната лента на мястото на катастрофата вече в освободена и по нея поетапно се пропускат всички автомобили.", "date": "2019.04.20", "title": "Велико Търново: Отрицателни са пробите за алкохол на петима от водачите на автомобили, участвали в катастрофата край Ново село"}
{"url": "http://www.focus-news.net/news/2019/04/20/2649109/ministarat-na-otbranata-krasimir-karakachanov-razporedi-proverka-na-sastoyanieto-na-sgradniya-fond-s-otpadnala-neobhodimost-za-balgarskata-armiya-obzor.html", "text": "Министърът на отбраната Красимир Каракачанов разпореди проверка на състоянието на сградния фонд с отпаднала необходимост за Българската армия. Причината за това стана инцидентът със срутила се стена на бившето военно поделение в Хасково, която уби човек. През февруари 2019 г. служители от регионалната структура на Главна дирекция „Инфраструктура на отбраната“ в гр. Пловдив са направили констативен протокол, въз основа на който министърът на отбраната на 15 март т.г. е издал заповед № Р-71 за назначаване на комисия за извършване  на оглед за освидетелстване на сградния фонд в района. В заповедта е указан двумесечен срок, в който трябва да се представи протокол за предприемане на последващи действия. Междувременно за участъка на падналата стена директорът на Главна дирекция „Инфраструктура на отбраната“ издава указания, с които започва събирането на оферти от фирми, за да може да бъде осигурено предварителното събаряне на стената. На 12 април тази година е подадена една оферта от участник в процедурата, но за завършването на законовата процедура са необходими още две предложения. Във връзка с инцидента министърът на отбраната е разпоредил да бъде извършена проверка на целия сграден фонд с отпаднала необходимост за предприемане на последващи действия за обезопасяване.  \r\nПред журналисти  министърът на отбраната Красимир Каракачанов  определи инцидента в Хасково като малшанс. „Въпреки това съм разпоредил още вчера да се направи пълна проверка по цялата процедура, която се движи по събарянето на тази стена и въобще на целия обект, за да сме наясно има ли някаква персонална вина в някои от структурите, които отговарят за съхраняването на тези обекти. Съхраняване силно казано, защото те са с отпаднала необходимост“, посочи той и уточни, че тези обекти подлежат или на събаряне, или на продажба. Каракачанов отчете, че има много бивши поделения с отпаднала необходимост и проблемите с тях са огромни. По думите му става дума за стотици имоти с отпаднала необходимост. „Има такива, които са по полета, в райони, където няма живи хора. Ние сме длъжни по закон да ги наблюдаваме, да плащаме данъци и т.н.“, уточни Каракачанов.  \r\nВоенно-окръжна прокуратура Пловдив също води досъдебно производство за установяване причините за инцидента със срутилата се стена на бившето военно поделение в Хасково. Случаят се разследва и от органите на МВР.  \r\nДеница КИТАНОВА", "date": "2019.04.20", "title": "Министърът на отбраната Красимир Каракачанов разпореди проверка на състоянието на сградния фонд с отпаднала необходимост за Българската армия (ОБЗОР)"}
{"url": "http://www.focus-news.net/news/2019/04/20/2649110/pernik-traditsionnoto-nadigravane-za-mladezhki-lyubitelski-grupi-se-provede-za-shesta-poredna-godina-v-grada.html", "text": "350 танцьори от Перник, София, Пазарджик, Сандански и Дупница извиха кръшни хора пред Двореца на културата и показаха  как се съхранява богатството на родния фолклор. Това съобщиха от пресцентъра на  Община Перник . Традиционното надиграване за младежки любителски групи се организира за шеста поредна година от Община Перник и танцова къща „Приятели чрез танца“ към сдружение „Дай, бабо, огънче!“. Центърът на града е изпъстрен от народни носии и много настроение, както и от хиляди перничани и гости, дошли да се насладят на българския фолклор. \r\nВсички участници бяха поздравени и аплодирани от зам.-кмета по култура и образование Севделина Ковачева и кметът на кв. „Изток“ Емил Костадинов.  \r\nВ надиграването има три възрастови групи – детска, младежка и смесена. За първа година фестивалът е отворен и за танцови състави. Провежда се в два раздела – „Да се забавляваме“ и „Да се надиграваме“. В първият раздел клубовете изпълняват две хора по желание, с времетраене до 6 минути. Вторият раздел има конкурсен характер. В него ще се изпълнява обработка на хоро с времетраене до 4 минути /хореографското решение да започва с автентичния образец на хорото/ и компетентно жури ще определи най-добрите участници. Както всяка година, така и тази, освен предвидените награди на участниците журито ще присъди и специалната награда на Кмета на общината – тъпан.", "date": "2019.04.20", "title": "Перник: Традиционното надиграване за младежки любителски групи се проведе за шеста поредна година в града"}
{"url": "http://www.focus-news.net/news/2019/04/20/2649060/liderat-na-pp-gerb-boyko-borisov-v-yuzhniya-park-sa-se-sabrali-liderite-na-nay-mrakobesnite-vremena-na-politicheski-presledvaniya-da-govoryat-za-borba-s-koruptsiyata.html", "text": "В Южния парк са се събрали лидерите на най-мракобесните времена на политически преследвания да говорят за борба с корупцията. Това каза пред журналисти министър-председателят и лидер на ПП ГЕРБ Бойко Борисов, предаде репортер на  Агенция „Фокус“ . \r\n„Ние от ГЕРБ на всички, на които по някакъв начин увисна петно, независимо от техните обяснения, данъчни, пазарни, правни – взехме оставките. Депутати, министри, зам.-министри – да направят другите колеги така и да дойдат да си говорим отново“, заяви Борисов. Той посочи, че ако не беше създадена КПКОНПИ, нямаше да има скандал. „Всичко да проверят. Това ми напомня на Бареков, който каза, че имам офшорна сметка. Провериха – нямам. На когото му докопат фирма, сметка – затвор. Хващат и вкарват в затвора – толкоз. Какво значи само да си подмятат нещо? Казват еди-кой си има офшорна сметка – идват и проверяват“, коментира той. „Може ли да се съберат Тройната коалиция в Южния парк? Прекрасен парк им направих, помните какви паркове ни завещаха, като станах кмет и какви са сега. Събрали се там Тройната коалиция, после Двойната коалиция – всичките лидери в тия най-мракобесни времена на политически преследвания – пред къщите ни стояха, да говорят за борба с корупцията. Това е жалко и е смешно“, посочи министър-председателят.", "date": "2019.04.20", "title": "Лидерът на ПП ГЕРБ Бойко Борисов: В Южния парк са се събрали лидерите на най-мракобесните времена на политически преследвания да говорят за борба с корупцията"}
{"url": "http://www.focus-news.net/news/2019/04/20/2649112/predstoyashti-sabitiya-v-stranata-za-21-april-agentsiya-fokus.html", "text": "*** \r\nОт 9.00 часа в Софийския университет за учебната 2019/2020 г. ще се проведат изпит по физика и събеседване за специалност „Графичен дизайн“. От 14.00 часа ще се проведе изпит по химия.  \r\n*** \r\nОт 9.00 часа в храмовете „Света Неделя” – в Аулата на Богословския факултет, „Свети Седмочисленици” – в 6-о ОУ „Граф Игнатиев”, ул. „6 септември” № 16, „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2, „Света Параскева“ – в двора на храма, бул. „Г. С. Раковски“ 58, ще бъдат отворени временни пунктове за кръводаряване. \r\n*** \r\nОт 9.00 часа в зала 3 на НДК ще се проведе десетото издание на „Форум бременност и детско здраве“. \r\n***   \r\nОт 09.30 часа Негово Светейшество Патриарх Неофит ще отслужи Патриаршеска св. Литургия в ПКСХП „Св. Александър Невски“ по случай Цветница. \r\n***   \r\nОт 10.00 часа партия Волт ще внесе своята листа за европейските избори в ЦИК.  \r\n***   \r\nОт 10.30 часа Зонта клуб „Света София“ и район „Възраждане“-СО ще засадят две алеи с по 100 жълти рози в парк „Възраждане“ по повод 100-годишнината на „Зонта Интернешънъл“ и 15 години от създаваненто на Зонта клуб „Света София“. Събитието е под патронажа на кмета на район „Възраждане“ Савина Савова.  \r\n*** \r\nОт 11.00 часа в Княжеска градина пред монумента на Съветската армия ще се проведе „Спортувай в твоя град“.  \r\n*** \r\nОт 11.00 часа Българската Асоциация по Хемофилия организира за четвърти път във Велопоход „Заедно“ в подкрепа на хората с хемофилия. Велопоходът ще тръгне от Пилотните на НДК. В същи час велопоходи ще тръгнат още в Пловдив, Варна, Бургас и Стара Загора. \r\n*** \r\nОт 11.00 часа на открита сцена в ж.к. „Връбница 2” (в близост до православен храм „Свети Николай Мирликийски Чудотворец“) ще се проведе празничен концерт под надслов „С цвете на Връбница“. \r\n*** \r\nОт 12.00 часа в Аулата на ВМА ще се проведе вече традиционният курс \"Първа помощ\" за представители на най-голямата мотоорганизация в България Sofia Riders. \r\n*** \r\nОт 13.00 часа на бул. „Витоша“ 35 ще се проведе протест по случай идващите великденски празници срещу убийството на животни за храна.  \r\n***   \r\nОт 18.00 часа Негово Светейшество Патриарх Неофит ще отслужи „Последование на Жениха“ в митрополитската катедрала „Св. Неделя”. \r\n*** \r\nОт 19.00 часа в София Лайв Клуб ще се проведе концерт „Избери своето бъдеще!“ в подкрепа на кампанията за изборите за Европейски парламент на 26 май.  \r\n*** \r\nОт 11.00 часа в Народно читалище „Родолюбие” ще започна празничен концерт-спектакъл по случай Цветница. \r\n*** \r\nОт 09.00 часа Неврокопският митрополит Серафим Архиерейска света литургия за Цветница в храм „Св. Въведение Богородично”.  \r\n*** \r\nОт 10.30 часа часа в „Уитакър“ аудиториум на Американския колеж ще се проведе финалния кръг на Деветото национално състезание по правопис на английски език Spelling Bee. \r\n*** \r\nОт 10.00 часа от Летния театър в посока Пантеона ще се състои общият старт на „Купа Бургас“. \r\n*** \r\nОт 10.30 часа в експозиционен център „Флора“ ще се проведе 5-то издание на фестивала „Великденската магия на българското яйце“. В същия час на пл. „Св. св. Кирил и Методий стартират и празничните прояви, посветени на Цветница.  В 12.00 ще започне празничният концерт с участието на Ансамбъл за народни песни и танци „Сливен“ с ръководител Димитър Димитров, и Професионален фолклорен ансамбъл „Странджа“ с ръководител Марио Егов. От 13.00 часа в градинката до Часовника ще започне празничният концерт на Бургаския духов оркестър. \r\n*** \r\nОт 09.00 часа в звеното в двора на Окръжна болница ще се състои традиционна кампания за кръводаряване. \r\n*** \r\nОт 10.00 часа във Varna Mall ще бъде открит Пролетният мото фест „Варна 2019“. \r\n*** \r\nОт 10.00 часа в зала 3 на хотел „Черно море“ интерактивен уъркшоп ще покаже на варненци как да намалят наднорменото си тегло. \r\n*** \r\nОт 9.00 часа във великотърновската църква „Свети Никола“ ще се проведе Акция за доброволно кръводаряване „Запалете свещичка, дарете живот“.  \r\n*** \r\nОт 09.00 часа от парка в кв. „Бузлуджа“ ще започне Пролетен поход ще се проведе в околностите на Велико Търново, организиран от групата за здравословен и активен начин на живот „TarnovoRuns”. \r\n*** \r\nОт 10.30 часа в средновековната църква „Св. Иван Рилски“ под Царевец ще бъде засадена Фиданка от Гранитския дъб. \r\n*** \r\nОт 10.30 часа повод Цветница заместник-кметът на Община Видин Венци Пасков ще присъства на  Света литургия в катедрален храм „Св.вкмч. Димитър Солунски“. В 11.00 часа от храма ще тръгне литийното шествие до залата на Симфониетата, където ще се състои празничен концерт. \r\n*** \r\nОт 09.00 часа Врачанският митрополит Григорий ще оглави Архиерейска света Литургия в храм \"Св. Апостоли\"  по повод  Цветница. \r\n*** \r\nОт 10.30 часа от паметника на „Св. Софроний Врачански” ще се проведе дефиле ХІII Международен фолклорен фестивал „Врачанска пролет” и концерт  от 11.00 ч. на фестивалната сцена пред Драматично-куклен театър-Враца. \r\n***  \r\nОт 11.00 часа в Общинска библиотека ще се проведе лекция на Атанас Коев „Владимир Русалиев - писател и публицист\" по повод 120 години от рождението му; Румяна Николова ще представи третото издание на книгата на Матей Преображенски „Защита на православието и филма „Матей Преображенски – съвременникът“.  \r\n*** \r\nОт 16.00 часа в Младежки дом ще се проведе инцииативата „Най-дългата рисунка“, посветена на Деня на Земята.  \r\n*** \r\nОт 10.00 часа в НЧ „Градина-Върбица 1894“ ще се състои литературно четене, посветено на седмица на детската книга и изкуства за деца, „Магията на детските книжки“.  \r\n*** \r\nОт 15.00 часа в НЧ „Христо Козлев-1883“ град Долна Оряховица ще бъде открита изложба и презентация от ОУ „Св. Св. Кирил и Методий“ „Да опазим земята“.  \r\n*** \r\nОт 10.00 часа в парк „Марица” За девета поредна година Община Димитровград организира засаждане на дръвчета в „Алеята на новия живот”. \r\n*** \r\nОт 11.00 часа в АЕМО „Старият Добрич” ще се проведе военноисторическа възстановка „Българският Великден 1876”. \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „Неродена мома“. \r\n*** \r\nОт 11.00 часа в Огледална зала „Нели Божкова“ ще се състои концерт на Детски хор „Маестро Захари Медникаров“ - концертен и малък състав, и приятели. \r\n*** \r\nОт 12.00 часа на пл. „Свобода“ ще се проведе концерт на Фолклорен танцов ансамбъл „Добротица“ при Младежки център – Добрич. \r\n*** \r\nОт 11.00 часа в Градския парк ще се състои открит урок по разучаване на български хорả.  От 18.00 часа ще се проведе концерт Международния ден на танца. \r\n*** \r\nОт 11.00 часа водачът на листата на БСП за България за предстоящите евроизбори Елена Йончева ще вземе участие в тържествата по повод Цветница и ще се срещне с обществеността. \r\n*** \r\nОт 10.00 часа на пл. „Константин Величков” ще се проведе традиционния фолклорен празник Цветница с участието на състави от читалищата в община Пазарджик. \r\n*** \r\nОт 9.30 часа в библиотеката на НЧ „Чичо  Стоян . 1927 г.” ще се проведе Международен Ден на книгата - отворени врати на библиотеката. \r\n*** \r\nОт 11.00 часа в Театрален салон „Георги Русев“ ще се проведе Кино в театъра - Детски анимации и  Кинопремиера на филма „Лошо момиче“. \r\n*** \r\nОт 09.00 часа Пловдивският митрополит Николай ще оглави Архиерейска света Литургия за Цветница в митрополитския храм „Св. Вмца Марина“. на Цветница \r\n***   \r\nОт 9.30 часа в Драматичния  театър ще се проведе традиционният общински преглед „Пролетни игри и песни“.  \r\n*** \r\nОт 9.00 часа ще започне св. божествената Литургия в катедрален храм  „Св. Висарион Смоленски“  в Смолян, възглавена от архиерейския наместник.  \r\n*** \r\nОт 10.00 часа в Карате клуб Бункай - Смолян ще се проведе семинар по бойно изкуство „Карате Шотокан“.  \r\n*** \r\nОт 19.00 часа ще има и галаконцерт с участието на възпитаниците на Национално училище за фолклорни изкуства – Широка лъка и част от наградените участници в Първия фолклорен конкурс „Широка лъка пее, свири и танцува“. \r\n*** \r\nОт 9.30 часа в Катедрален храм “Св. Николай“ – гр. Стара Загора ще се проведе св. Божествена Златоустова литургия. \r\n*** \r\nОт 10.00 часа в парк „Пети октомври“ над 400 деца ще участват в Детско-юношеския фолклорен празник „Изворът да не пресъхва – Цветница“. \r\n*** \r\nОт 10.00 часа в Твърдица ще се състои Регионален фолклорен събор „Пролетни игри и обичаи – Цветница“. \r\n*** \r\nОт 09.30 часа водачът на листата на БСП за България за предстоящите евроизбори Елена Йончева ще посети Троянския манастир и ще се срещне с граждани.  \r\n*** \r\nОт 9.00 часа в спортна зала „Диана“ ще се проведе IX ежегоден турнир по футбол за деца от детските градини под наслов „Децата – бъдещето на Ямбол“. \r\n***   \r\nОт 16.30 часа в зала „Арена Шумен“ ще започне  звездното баскетболно шоу. В 18.45 часа е предвидена церемония, посветена на честването на 100 години баскетбол в България. В 19.00 часа ще бъде даден и началният сигнал на Престиж Мача на звездите.", "date": "2019.04.20", "title": "Предстоящи събития в страната за 21 април (Агенция „Фокус“)"}
{"url": "http://www.focus-news.net/news/2019/04/20/2649111/sport-selta-pobedi-zhirona-s-21-i-napravi-vazhna-krachka-kam-otselyavane-v-primera-division.html", "text": "Селта победи Жирона с 2:1 в мач от 33-ия кръг на испанската Примера дивисион, игран на стадион „Балаидос“ във Виго и с успеха  направи важна крачка към оцеляването в елитната група, излизайки с три точки над зоната на изпадащите на 14-тото място в класирането 5 мача преди края на първенството. Гостите от Каталунията продължават серията си от загуби и вече са на 15-о място, с 2 точки над опасната зона.", "date": "2019.04.20", "title": "Спорт: Селта победи Жирона с 2:1 и направи важна крачка към оцеляване в Примера дивисион"}
{"url": "http://www.focus-news.net/news/2019/04/20/2649113/veliko-tarnovo-mokri-na-mesta-sa-patnite-nastilki-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . На места пътните настилки са мокри. Времето е облачно. Температурата е 13 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.20", "title": "Велико Търново: Мокри на места са пътните настилки на територията на областта"}
{"url": "http://www.focus-news.net/news/2019/04/20/2649114/gabrovo-detsa-podrediha-izlozhba-po-proekt-zelen-yavorv-natsionalniya-muzey-na-obrazovanieto-v-grada.html", "text": "Невероятни багри, цветя, птици са подредени  в арт коридора на Националния музей на образованието, съобщиха от  Музея. На двадесет табла, подготвени от групите „Слънчица“ и „Глухарчета“ на габровската детска градина „Явор“, е представена природата през детските очи. \r\nИзложбата е посветена на Международния ден на Земята – 22 април и се показва за пръв път в НМО, защото музеят е един от партньорите на детската градина в реализирането на проекта „Зелен Явор“. За дейностите по него и очакваните резултати разказва главен учител Емилия Борисова. \r\n„През тази учебна година детската градина работи по проект „Зелен Явор“, чиято цел е свързана с формиране на екологосъобразно поведение у децата. Проектът се реализира чрез комплекс от дейности. Например, кинезиология за деца, която помага за балансиране на умственото и физическо развитие на най-малките. Включени са речеви, изобразителни и приложни дейности. Има природозащитни занимания, йога за деца и други активности. „Зелен Явор“ не е затворен в детската градина проект. Реализира се в партньорство с  Национален музей на образованието, Регионална библиотека „Априлов-Палаузов“, Национален парк „Централен Балкан“, Исторически музей, „Етър“. Втората, не по-малка цел, е да ангажираме родителите, с които екипно представяме резултатите от проекта в НМО.“ \r\nНа 18 април  Борисова и нейните колеги – старши учителите Делфина Петрова, Тодорка Стоянова и Цветана Григорова, директорът Вера Тихова, децата от двете групи и родителите показаха част от дейностите по проекта в музея. \r\n„Мотивът да направим изложбата в НМО е фактът, че децата много добре овладяха изобразителни умения и техники, каза Тодорка Стоянова. Сега е активен туристически сезон и ние очакваме много посетители и деца от цялата страна да видят изложбата. Тя показва как природата вдъхновява децата за творчество и креативност. В нея има много птици, защото те са по-пъстри, по-витални и провокират децата към спонтанно изразяване на цветовете. Детето има нужда да изразява потенциала си и усвоявайки различни изразни средства – в случая музика и рисуване, то може да го направи. Когато имаш инструменти за изразяване, нямаш нужда от агресия. Можеш да се изразиш по най-етичния и естетичен начин. Така че е много важно от най-ранна възраст да се задават правилните и точни модели на социално поведение.“ \r\nСлед запознаване с експозицията, презентационната част по проекта и концерта, посветен на природата, децата и родителите разгледаха с интерес изложбата на НМО „Паркът като класна стая“. \r\nПет, шест и седемгодишните природолюбители получиха специални грамоти от ДГ „Явор“ и Националния музей на образованието за проявеното старание и творчество.", "date": "2019.04.20", "title": "Габрово: Деца подредиха изложба по проект „Зелен Явор“в Националния музей на образованието в града"}
{"url": "http://www.focus-news.net/news/2019/04/20/2649108/gerb-otchete-rezultatite-ot-grazhdanskite-dialozi-na-tema-obrazovanie-i-regionalno-razvitie-obzor.html", "text": "ГЕРБ отчете резултатите от гражданските диалози на тема образование и регионално развитие, част от инициативата „Европа в нашия дом“. Тя стартира на 11 февруари във Велико Търново и обиколи всички областни градове в страната. В диалозите се включиха представители на образователния сектор, бизнеса, местната, изпълнителната и законодателната власт, както и хиляди граждани. Целта на инициативата бе да покаже на широката общественост как българските населени места са променили облика си вследствие на европейската солидарност, какви инвестиции прави държавата в приоритетното си направление – образованието, и да даде платформа за дискусия между граждани и представители на институции с цел получаване на обратна връзка за работата им. Регионално развитие \r\nМинистърът на регионалното развитие и благоустройството  Петя Аврамова  посочи, че днес милиони българи живеят и работят в преобразени градове. Тя заяви, че със средства от Оперативна програма „Региони в растеж“, от държавния  бюджет и от програмите за териториално сътрудничество се рехабилитират над 820 км републикански пътища в цялата страна. С инвестициите от програмата 39 български града ще бъдат с нов облик. Подобрява се общественият транспорт чрез купуване на 111 екологични автобуса и тролея, ремонт на спирки, подлези, надлези. Ремонтират се 416 учебни заведения. Ще бъдат купени 400 линейки и ще бъдат обновени 237 обекта на Спешната помощ. \r\nМинистър Аврамова обърна внимание, че работата по инфраструктурата ще продължи и занапред, тъй като нуждите продължават да бъдат големи. Тя посочи, че в момента в страната се изпълняват 119 км стратегически пътни проекти. „Инвентаризацията на републиканската пътна мрежа показа, че 8000 км пътища са в лошо състояние, а за рехабилитация и доизграждане на цялата републиканска пътна инфраструктура са нужни над 8 млрд. лв.“, подчерта Аврамова и обясни, че по места се приоритизират най-неотложните обекти и се работи по тях. По думите ѝ с въвеждането на тол системата се очаква да се получат необходимите приходи за инвестиции в нови пътища.  \r\nЗам.-министърът на регионалното развитие и благоустройството  Николай Нанков  съобщи, че сред другите важни теми, разглеждани по време на диалозите в страната, са били програмата за енергийна ефективност и ВиК секторът. Нанков заяви, че по Националната програма за енергийна ефективност на многофамилни жилищни сгради са били обновени домовете на над 220 хил. български граждани, което е намали сметките им за отопление с между 30-50%  през зимата. До момента в цялата страната от 2022 сгради със сключени договори с ББР, успешно приключили са 1669. Работи се по други 138 сгради, останалите са на подготвителен етап. „До края на 2020 г. над 405 млн. лв. ще бъдат спестените средства от българските домакинства, участвали в програмата“, съобщи Нанков. Той подчерта, че благодарение на европейски средства са били изградени 51 пречиствателни станции за отпадни води. „С 1,2 млрд. лв. ще осигурим по-добро качество с нови пречиствателни съоръжения на тези мрежи“, коментира зам.-регионалният министър и уточни, че 500 млн. лв. са насочени в пречиствателни станции към българското Черноморие. „Стартирахме със строителството на два питейни язовира. Ремонтираме стената на язовир „Студена“, отчете още Нанков. \r\nОт МРРБ съобщиха, че през следващия програмен период Оперативната програма „Региони в растеж“ ще бъде с фокус върху проекти, които отговарят на нуждите и спецификите на всяка област. \r\nПремиерът  Бойко Борисов  заяви, че до края на мандата на текущото правителство АМ „Хемус“ трябва да подмине Плевен и да стигне до Белокопитово-Буховци. „Наредил съм на Нанков - Мездра-Ботевград до две-три седмици максимум да стартира. И обходът на Димово също, за да се подготвим излизайки от „Хемус“, да влизаме там. АМ „Струма“ въври добре, следващият месец ще подминем Благоевград и влизаме в тунела „Железница“. В рамките на следващите година и половина-две ще стигнем до Кресна“, добави министър-председателят. Той подчерта, че в началото на май започва доизграждане на оставащите 20 км до границата със Сърбия. Образование \r\nПредседателят на комисията по образование към Народното събрание  Милена Дамянова  подчерта, че през последните три години инвестициите в образованието са над 900 млн. лв. и посочи, че такъв ръст никога не е имало. „Политиката на ГЕРБ е за поставяне на учителя в основата на образованието - от 2009 г. минималната учителска заплата нарасна с 104%. Това повишава не само социалния и обществен статус на учителя, но и показва, че образованието е национален приоритет“, отбеляза тя. \r\nМинистърът на образованието и науката  Красимир Вълчев  oбясни, че 40 хил. деца са били записани за училище, като сега остава по-трудната част – да се осигури ежедневната им посещаемост в класните стаи. „Отпадналите от образователната система са изключени от обществото и ако искаме да бъдем развита страна със всички сили и институции, трябва да направим така, че да обхванем всички деца в образователната система“, заяви министърът. Той обясни, че е ключово да бъдат обхванати децата от малцинства и от семейства с липса на отговорност към образованието.  \r\nМинистър Красимир Вълчев посочи, че активно се работи и по обвързването на образованието и пазара на труда. Във връзка с това зам.-министърът на образованието и науката  Таня Михайлова  заяви, че промените в законите за училищно образование са дали увереност на директорите на училища, че ще имат реална връзка бизнеса. „Модернизирани са над 60 професионални гимназии с участие на бизнеса. Бизнесът и директорите на училищата са партньори и гледат в една посока“, каза още Михайлова и добави, че вече бизнесът търси своите кадри в класните стаи. „Сумата за ученически практики e над 60 млн. лв.“, уточни тя и посочи, че професионалното образование не е ограничаващо, а дава друг път и шанс на развитието на всеки един млад човек.  \r\nОт своя страна, другият зам.-министър на образованието  Деница Сачева  съобщи, че до края на годината ще стартира проект, който ще даде възможност за заплащане на таксата за детска градина за деца от социално уязвими групи. Сачева посочи, че са създадени и две национални програми – едната е „Заедно за всяко дете“, а другата е за образователна десегрегация, която подкрепя кметовете на общините. „В момента се изпълнява и проект за средното образование - „Подкрепа за успех“, на стойност 5 млн. лв. – той ще достигне до 120 000 ученици и техните семейства и до 10 500 учители“, заяви тя. \r\nМинистър-председателят  Бойко Борисов  припомни, че за следващата година са предвидени 360 млн. лв. за увеличение на учителските заплати. Премиерът съобщи, че 20 млн. лв. ще бъдат отпуснати за закупуване на нови училищни автобуси и още толкова - за модернизация на кабинети. \r\nБорисов коментира и изявленията на БСП по време на официалното представяне на евролистата на партията, което се състоя в Южния парк в София. Там опозицията обвини управляващите в корупция, а министър-председателя - в автокрация. От своя страна, Борисов заяви, че в Южния парк са се събрали лидерите от най-мракобесните времена на политически преследвания да говорят за борба с корупцията.„БСП разчита на късата памет, сега цялата Тройна коалиция говорят за борба с корупцията в един прекрасен Южен парк\", каза Борисов.  \r\nТой заяви, че ГЕРБ няма да се сравнява с „чеверме социалистите“. „Не ги обиждам, цитирам Иво Христов. Не този Иво Христов, който нарече българите дебили, а този Иво Христов, който ги нарече чеверме социалисти“, заяви Борисов. „Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили“, коментира премиерът. „Явно е, че листата им е Тройната коалиция, и Двойната след това. Според мен тяхната цел е да избягат пак в Брюксел, но ще „калят“ вътре в държавата, колкото могат“, заяви лидерът на ГЕРБ. Борисов напомни, че за „Апартаментгейт“ всеки, който по някакъв начин е бил „уязвен, си е подал оставката“ и призова за оставки не само при управляващите.  \r\nЦветилена СИМЕОНОВА", "date": "2019.04.20", "title": "ГЕРБ отчете резултатите от гражданските диалози на тема образование и регионално развитие (ОБЗОР)"}
{"url": "http://www.focus-news.net/news/2019/04/20/2649115/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да затрудняват трафика по републиканската пътна мрежа. Пътните настилки са сухи. Движението по път IІ-19 Симитли – Разлог в участъка от Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.04.20", "title": "Благоевград: Повишена опасност от падащи камъни има в Кресненското дефиле и в района на Предел"}
{"url": "http://www.focus-news.net/news/2019/04/20/2649104/d-r-iliya-valev-etnolog-s-vremeto-obichayat-lazaruvane-se-e-izmenil-dnes-praznikat-se-vazpriema-po-skoro-kato-atraktsiya.html", "text": "С времето обичаят Лазаруване се е изменил. Това каза за  Радио „Фокус“ – Велико Търново  д-р Илия Вълев, етнолог в Регионалния исторически музей. Той посочи, че днес празникът се възприема по-скоро като атракция. По думите му промяната се усеща най-осезаемо във възрастта на момичетата, които изпълняват народните поверия. Етнологът припомни, че в миналото лазаруването се е възприемало като просветителен ритуал, след който момите вече са готови за женитба. Лазарките са били на възраст 15-16 години. „В момента сме свидетели, че лазаруването се прави не само от моми, а и от много по-малки момичета. Тази традиция навлезе в края на монархическия период и началото на в социализма, когато училищата започнаха да сформират такива групи, с цел запазване на обичаите и връщане към традициите. Затова и в момента, в нашето съвремие, по-скоро сме  свидетели на промяната в този обичаи, който се възприема като атракция, както вече споменах – малки момичета се обличат като лазарки, лазаруват, пеят“, посочи още д-р Вълев. Той допълни, че песните, които се изпълнява на този празник са се запазили. Не е променена и традицията за даряване на яйца, които се събират в плетена кошница. Етнологът отбеляза и, че в най-чистия си вид, обичат се пресъздава в българските музеи. \r\nНадежда КРЪСТЕВА", "date": "2019.04.20", "title": "Д-р Илия Вълев, етнолог: С времето обичаят Лазаруване се е изменил, днес празникът се възприема по-скоро като атракция"}
{"url": "http://www.focus-news.net/news/2019/04/20/2649117/kathimerini-politsiyata-v-severna-gartsiya-e-spryala-balgarski-kamion-s-59-migranti-v-nego.html", "text": "Гръцката полиция съобщи, че е спряла камион с крадени български номера, в който са открити 59 нелегални мигранти, предава електронното издание на вестник  Kathimerini . \r\nКамионът е спрян в петък следобед на магистралата на около 30 километра източно от Солун, защото е имал български регистрационни номера, за които е имало информация, че са откраднати. \r\nЗад няколкото кашона с изолационни материали са лежали 59 мигранти, около половината от които са от Сомалия, а останалите от Афганистан, Бангладеш, Египет, Еритрея, Палестина и Судан, уточняват от полицията. \r\nМигрантите са казали пред властите, че са платили по 1500 евро всеки на трафикант в Турция, който им е помогнал да се прехвърлят в Гърция с лодка, където са се качили на камион. \r\n61-годишният български шофьор е арестуван. \r\nПревод и редакция:", "date": "2019.04.20", "title": "Kathimerini: Полицията в Северна Гърция е спряла български камион с 59 мигранти в него"}
{"url": "http://www.focus-news.net/news/2019/04/20/2649116/pregled-na-mezhdunarodnite-novini-do-18-chasa-agentsiya-fokus.html", "text": "Около 3500 наблюдатели - местни и чуждестранни, ще следят за нередности в деня на президентските избори в Македония, предава скопската телевизия  \"Канал 5\" . \r\nОт Държавната избирателна комисия (ДИК) уточниха, че са акредитирали 419 международни наблюдатели и 3094 местни. Допуснати ще бъдат и 289 преводачи, 16 наблюдатели от Европейския съюз и Парламентарната асамблея на Съвета на Европа. Те ще бъдат разпределени в 80 общински избирателни района.  \r\nПовечето от местните наблюдатели са от МОСТ, а от чуждестранните най-многобройни ще бъдат наблюдателите на мисията на ОССЕ/СДИПЧ - общо 240. \r\n\"Международната наблюдателна мисия за изборите ще има общо 240 наблюдатели. Мисията се състои от различни групи наблюдатели - такива, изпратени от държавите участнички в ОССЕ - те са най-голямата група - 150 души. Към нас ще се присъединят Парламентарната асамблея на ОССЕ и Парламентарната асамблея на Съвета на Европа\", поясни ръководителят на мисията Корине Йонкер. \r\nЦялата информация за хода на гласуването ще бъде обявена на четири пресконференции. \r\nГолям интерес към изборите има и от страна на чуждестранни журналисти. Акредитирани са общо 20. Омбудсманът откри безплатна телефонна линия за всички граждани, които искат да съобщят за нарушения в изборния ден.  \r\n*** Бивш американски морски пехотинец е бил арестуван в САЩ във връзка с пробива в посолството на Северна Корея в испанската столица Мадрид, съобщава германският национален ежедневник  Die Frankfurter Allgemeine Zeitung . Арестуваният е бил отведен в съда в Лос Анджелис. Твърди се, че заподозреният принадлежи към групата Free Joseon, която призовава за сваляне на севернокорейския лидер Ким Чен-ун.  \r\nПроникването в посолството на Пхенян в Мадрид бе през февруари, броени дни преди срещата на Ким Чен-ун с американския президент Доналд Тръмп. \r\n***  Най-малко 126 души са арестувани по улиците на Париж в събота в хода на протестната акция на „жълтите жилетки“, съобщиха пред местния телевизионен канал  BFM TV  от местното управление на полицията. \r\nПовечето от задържанията са направени заради употреба на забранени материали. От началото на деня органите на реда са осъществили общо малко повече от 11 хиляди превантивни проверки. \r\nПравозащитните органи се опасяват, че на поредния протест на „жълтите жилетки“ може да има нови изблици на насилие и безредици . В петък министърът на вътрешните работи на Франция Кристоф Кастанер обяви, че из страната ще бъдат разположени 60 хиляди полицаи и жандарми. Освен това в събота следобед той ще бъде приет от президента Еманюел Макрон за „обсъждане на ситуацията“ около демонстрациите, обявиха от Елисейския дворец. \r\n***  Лоялните на „Правителството на националното единство“ (ПНЕ) сили заявиха в събота, че са започнали контраофанзива срещу оглавяваната от Халифа Хафтар Либийска национална армия (ЛНА) в района южно от столицата Триполи, предава  AFP . \r\n„Започнахме нова фаза на атаката. Рано тази сутрин дадохме заповед за атака“, заяви Мустафа ал Меджли,  говорител за военната операция на ПНЕ. \r\nХафтар започна настъпление срещу Триполи на 4 април, където заседава международно признатото правителство на премиера Файез Сарадж. \r\n***  Депутати от управляващата във Великобритания Консервативна партия ще обсъдят възможността за внасяне на нов вот на недоверие към министър-председателя Тереза Мей, съобщава в събота консервативното британско издание  The Telegraph . \r\nСпоред информацията на вестника, парламентарният комитет 1922, който обединява редови депутати-тори, ще проведе заседание на 23 април, на което ще бъдат разгледани възможните начини за отстраняване на Мей от властта. Във връзка с поредното отлагане на излизането на Великобритания от Европейския съюз, консерваторите се опасяват силно, че перспективата за провеждане на избори за Европейски парламент през май може да стане „катастрофа“ за тяхната партия. \r\nСпоред действащите вътрешнопартийни правила, депутатите консерватори могат да искат вот на недоверие към своя лидер само по един път в годината. През декември 2018 година Тереза Мей успя да остане на поста си, когато комитетът 1922 инициира провеждането на такова гласуване. Във връзка с това, торите искат да променят действащите правила и да получат възможността да изразяват недоверието си към своя лидер на всеки шест месеца. Ако това се случи, те ще могат да се опитат да свалят Мей през май т.г. \r\n„Със сигурност ще гласувам за промяна на правилата, ако не успеем да намерим друг изход от тази ситуация“, заяви съпредседателят на комитета на консерваторите Найджъл Еванс. „Не можем да отложим това гласуване за след 12 месеца. Ако участваме в изборите за Европейски парламент, тя ще е единственият човек, който носи отговорност за това“. \r\nБившият лидер на Торите Йън Дънкан Смит (2001-2003 година) по-рано заяви в ефира на телевизия Sky News, че сценарият за сваляне на Тереза Мей от премиерския пост  през май или юни тази година е реалистичен. Бившият лидер на Консерваторите припомни обещанията на министър-председателя да подаде оставка веднага щом парламента приеме споразумението за условията на излизане от Европейския съюз, като отбеляза, че това може да се случи през май или юни. \r\n***  Появява ли се вероятност за нови промени в Конституцията на Македония, след като лидерът на Демократичния съюз за интеграция (ДСИ) Али Ахмети заяви, че за него е приемливо президентът на държавата да се избира и в парламента, предава  скопският телевизионен канал „Телма“ . \r\nЛидерът на най-голямата албанска партия в югозападната ни съседка заяви, че проблемът с избирателната активност е от 10 години и ако не бъде осигурена нужната явка на гласуването в неделя, смята, че е оправдано да се мисли за промяна на начина на избиране на държавния глава. \r\n„Президентът може да се избира и в парламента и мисля, че това е оправдано“, заяви политикът. \r\nРеакции на неговото изявление дойдоха и от Социалдемократическия съюз на Македния (СДСМ) и ВМРО-ДПМНЕ. За старши-партньорът на ДСИ в управляващата коалиция СДСМ, директните избори са по-добър вариант за избиране на държавен глава. \r\n„Не си позволявам да коментирам какво би било, кога е било, очаквам и знам, че избирателната активност  може да бъде постигната. Когато говорим за ситуациите които могат да се получат, демотивираме избирателите. Считам, че ще имаме успешен първи тур и успешен втори тур, че преките избори са по-добри, винаги имаме наличните инструменти, за да може президентът да бъде избран в парламента, винаги имаме инструментите да повторим изборите. Всичко това е в нашите юридически възможности“, заяви Зоран Заев, премиер и лидер на СДСМ. \r\nСпоред министър-председателя, ако не бъде избран президент, това ще предизвика нова политическа криза в страната, което в момента не е необходимо. \r\nИ опозицията не е съгласна да се промени начина на избиране на държавния глава. Лидерът на ВМРО-ДПМНЕ Християн Мицковски определи този сценарий като опит за заобикаляне на волята на гражданите, защото избирането на президент ще бъде сведено до търговия в парламента. \r\n„Това е сценарий за заобикаляне на волята на гражданите, анулиране и премахване на правото им да избират своя президент директно, чрез преки избори. Добре известно е кой има мнозинство в парламента, а се знае и начинът, по който постигнаха това болшинство. С това изборите за президент ще бъдат сведени до търговия с услуги, вместо да се разбере непосредствено на избори каква е волята на народа“, заяви Мицковски. \r\nТой обвини Заев, че това е негов сценарий, защото знае, че СДСМ ще загубят изборите. Лидерът на опозицията призова за масово гласуване на вота в неделя, за да се избегне такъв сценарий. \r\nМинистърът на правосъдието Рената Десковска заяви в петък, че ако не бъде постигната нужната избирателна активност на президентските избори, ще има две възможности. Едната е да се избере държавен глава на преки избори, без необходимото мнозинство във втория тур, което означава, че този, който получи повече гласове, ще спечели. Вторият вариант, както посочи Десковска, е президентът да бъде избран в парламента. \r\n***  В събота в Истанбул се състоя тристранна среща за енергийно сътрудничество между ръководителите на енергийните ведомства наТурция, Азербайджан и Туркменистан Фатих Донмез, Парвиз Шахбазов и Шахим Абдрахманов, съобщава  „Анадолската агенция“ . \r\nСлед края на заседанието е подписана съвместна декларация. \r\nПо думите на министъра на енергетиката и природните ресурси на Турция, благодарение на взаимното разбирателство между страните се създават възможности за реализацията на множество проекти както в областта на енергетиката, така и във всички други сфери. \r\nСпоред Донмез, тясното сътрудничество между Турция, Азербайджан и Туркменистан ще донесе големи ползи не само на тях, но и на страните от региона. \r\n„Работим над транспортирането на енергоресурси от Каспийския регион до Турция и други пазари. Уверен съм, че нашите страни ще постигнат ниво на образцово регионално и световно сътрудничество във всички области, и конкретно в енергетиката. Днешната среща е доказателство, че ще реализираме поставените цели“, обясни турският министър. \r\nНа свой ред, Шахбазов отбеляза, че Азербайджан и Турция реализират множество големи стратегически проекти в областта на енергетиката. \r\nПо неговите думи, Азербайджан и Туркменистан имат изградени тесни връзки. \r\n***", "date": "2019.04.20", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/20/2649118/shumen-12-uchilishtni-otbora-shte-uchastvat-v-obshtinskiya-etap-na-natsionalnata-viktorina-da-zapazim-detsata-na-patya.html", "text": "Съгласно Националния календар за изяви по интереси на децата и учениците за учебната 2018/2019 г. на 22 април от 13.30 ч. в СУ „Трайко Симеонов” - Шумен ще се проведе общинският етап на Националната викторина по безопасност на движението „Да запазим децата на пътя”. Това съобщиха от  Община Шумен . Основните цели са изграждане на умения и навици за действие в условията на пътното движение и формиране на култура за безопасно поведение на пътя. В общинския кръг ще вземат участие 12 училищни отбори от Община Шумен –   ІІ ОУ „Д-р Петър Берон“,  ІІІ ОУ „Димитър Благоев“, VI ОУ „Еньо Марковски“, IX ОУ „Панайот Волов“,  ОУ „Св. св. Кирил и Методий“- с. Царев брод, ОУ „Васил Левски“- с. Градище, ОУ „Христо Ботев“ – с. Друмево, СУ „Васил Левски“, СУ „Сава Доброплодни“, СУ „Йоан Екзарх Български“,  СУ „Панайот Волов“ и СУ „Трайко Симеонов“.  Всеки отбор се състои от четирима ученици – от 5, 6 и 7 клас. Общинският етап на Националната ученическа викторината по безопасност на движението „Да запазим децата на пътя” ще се проведе в три кръга: \r\n- І кръг – решаване на тест-листовка; \r\n- ІІ кръг – викторина; \r\n- ІІІ кръг – практическо задание – сглобяване на пъзел с пътен знак и тест-ситуация за оказване на долекарска помощ. \r\nВ журито участват представители на сектор „Пътна полиция”, Областен отдел „Автомобилна администрация“, БЧК, РУО и общинска администрация. Отборът, класирал се на І място, ще участва в областния кръг на Националната ученическа викторината по безопасност на движението „Да запазим децата на пътя”, който ще се проведе на 23.04.2019 г. от 14.00 ч. в СУ „Трайко Симеонов”-Шумен.", "date": "2019.04.20", "title": "Шумен: 12 училищни отбора ще участват в общинския етап на Националната викторина „Да запазим децата на пътя”"}
{"url": "http://www.focus-news.net/news/2019/04/20/2649119/sitel-makedoniya-sasht-daryavat-black-hawk-na-albanskite-vvs.html", "text": "САЩ даряват хеликоптери Black Hawk на Военновъздушните сили на Албания, предава македонската телевизия  \"Сител\" , като уточнява, че съответното е било договорено в рамките на посещението на военния министър на Тирана Олта Джачка във Вашингтон по-рано тази седмица.  \r\nПо време на престоя си в САЩ Джачка посети Националната гвардия на Ню Джърси, където бе приета от бригаден генерал Джемал Бил, командир на базата. \r\nВ същото време между Министерствата на отбраната на двете страни бе подписано двустранно споразумение за даряването на няколко хеликоптера Black Hawk. Броят им не се уточнява.  \r\nДжачка обаче оцени като огромна помощта, предоставена на Албания от страна на САЩ.  \r\n\"Подкрепата, която САЩ осигуряват на Албания, не само модернизира нашите възможности, но и увеличава готовността и оперативността на нашите военновъздушни сили\", цитира телевизията думите на военния министър на Тирана. \r\nТова лято пилотите и техниците от албанските ВВС ще започнат обучение в Националната гвардия на Ню Джърси, която ще управлява и ще се грижи за поддръжката на хеликоптерите. \r\nВ началото на месец април тази година албанските въоръжени сили получиха 37 бронирани превозни средства, дарение от правителството на САЩ. Става въпрос за International Max Pro MRAP. Тереза Герова", "date": "2019.04.20", "title": "\"Сител\" (Македония): САЩ даряват Black Hawk на албанските ВВС"}
{"url": "http://www.focus-news.net/news/2019/04/20/2649120/blagoevgrad-den-na-himiyata-shte-se-provede-v-yuzu-neofit-rilski-na-22-april.html", "text": "На 22 април (понеделник) от 11.00 ч. в Университетския център „Бачиново“ ще се проведе Ден на химията, с който ще бъде отбелязана 150-годишнината от създаването на Периодичната таблица и 185 години от рождението на създателя й Дмитрий Менделеев. Това съобщиха от пресцентъра на  ЮЗУ „Неофит Рилски“ – Благоевград . Програмата включва представяне на делото и живота на Менделеев, викторина „Стани химик“, състезание с постери и представяне на химични опити. В събитието, организирано от катедра „Химия“ и с участието на Съюза на химиците в България и РУО – Благоевград, ще се включат ученици от Благоевградска и Кюстендилска област, студенти и преподаватели.", "date": "2019.04.20", "title": "Благоевград: Ден на химията ще се проведе в ЮЗУ „Неофит Рилски“ на 22 април"}
{"url": "http://www.focus-news.net/news/2019/04/20/2649093/bfm-tv-nay-malko-126-dushi-sa-arestuvani-po-vreme-na-aktsiyata-na-zhaltite-zhiletki-v-parizh.html", "text": "Най-малко 126 души са арестувани по улиците на Париж в събота в хода на протестната акция на „жълтите жилетки“, съобщиха пред местния телевизионен канал  BFM TV  от местното управление на полицията. \r\nПовечето от задържанията са направени заради употреба на забранени материали. От началото на деня органите на реда са осъществили общо малко повече от 11 хиляди превантивни проверки. \r\nПравозащитните органи се опасяват, че на поредния протест на „жълтите жилетки“ може да има нови изблици на насилие и безредици . В петък министърът на вътрешните работи на Франция Кристоф Кастанер обяви, че из страната ще бъдат разположени 60 хиляди полицаи и жандарми. Освен това в събота следобед той ще бъде приет от президента Еманюел Макрон за „обсъждане на ситуацията“ около демонстрациите, обявиха от Елисейския дворец. \r\nПревод и редакция:", "date": "2019.04.20", "title": "BFM TV:  Най-малко 126 души са арестувани по време на акцията на „жълтите жилетки“ в Париж"}
{"url": "http://www.focus-news.net/news/2019/04/20/2649123/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina.html", "text": "Интензивен е трафикът за товарни автомобили на изход на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Северна Македония, Гърция, Турция и Румъния трафикът е нормален на всички гранични контролно-пропускателни пунктове", "date": "2019.04.20", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина“"}
{"url": "http://www.focus-news.net/news/2019/04/20/2649122/sport-izigraha-se-7-macha-ot-italianskata-seriya-a.html", "text": "Днес се изиграха 7 срещи от програмата на 33-ия кръг на италианската Серия „А“. Резултати: \r\nПарма – Милан 1:1 \r\nЛацио – Киево 1:2 \r\nКаляри – Фрозиноне 1:0 \r\nЕмполи – СПАЛ 2013 2:4 \r\nДженоа – Торино 0:1 \r\nУдинезе – Сасуоло 1:1 \r\nБолоня – Сампдория 3:0 \r\nВ 19 часа започна мачът между Ювентус и Фиорентина, като при победа на домакините те ще спечелят официално титлата 5 кръга преди края на шампионата.", "date": "2019.04.20", "title": "Спорт: Изиграха се 7 мача от италианската Серия „А“"}
{"url": "http://www.focus-news.net/news/2019/04/20/2649126/sarajevo-times-prezidentstvoto-na-bih-izprati-protestna-nota-na-harvatiya-vav-vrazka-s-shpionski-skandal.html", "text": "Президентството на Босна и Херцеговина (БиХ) в сряда е инструктирало Министерството на външните работи да изпрати протестна нота на Хърватия във връзка с предполагаемите действия на Хърватската служба за сигурност и разузнаване (ХССР) спрямо босненски граждани по време на техния престой или преминаване през Хърватия, се казва в разпространено в събота съобщение от тричленния Президиум на БиХ, предава  електронното издание Sarajevo Times . \r\nПротестната нота е предизвикана от твърденията, че служители на ХССР са опитвали да вербуват граждани на БиХ с връзки със радикални ислямски салафистки групировки в страната, да поставят оръжия в джамии, за да се докажат твърденията на хърватския държавен глава Колинда Грабар-Китарович, че БиХ е станала крепост на хиляди потенциални терористи, съобщава Total Croatia News. \r\nПревод и редакция:", "date": "2019.04.20", "title": "Sarajevo Times: Президентството на БиХ изпрати протестна нота на Хърватия във връзка с шпионски скандал"}
{"url": "http://www.focus-news.net/news/2019/04/20/2649121/veliko-tarnovo-22-godishno-momiche-e-s-fraktura-na-kolyanoto-a-48-godishen-mazh-e-v-reanimatsiya-sas-sachetana-travma-sled-katastrofata-pri-novo-selo.html", "text": "22-годишно момиче е с фрактура на коляното, 48-годишен мъж е настанен в Реанимация със съчетана травма, другите две жени, които са пострадали при катастрофата край Ново село, все още са в спешно отделение и се преглеждат. Това съобщиха от пресцентъра на  МОБАЛ \"Д-р Стефан Черкезов\" - Велико Търново .", "date": "2019.04.20", "title": "Велико Търново: 22-годишно момиче е с фрактура на коляното, a 48-годишен мъж e в реанимация със съчетана травма след катастрофата при Ново село"}
{"url": "http://www.focus-news.net/news/2019/04/20/2649083/glavred-ukrayna-zelenski-postavi-poroshenko-na-kolene.html", "text": "На стадион „Олимпийски“ в Киев се състояха дебати между кандидатите за президент на Украйна Петро Порошенко и Владимир Зеленски. В социалните мрежи активно обсъждат кой е бил по-убедителен. Повечето украинци отдават предпочитанията си на шоуменът, който е успял не само да наложи своя дневен ред на действащия държавен глава, но и да го постави на колене, пише украинското издание  „Главред“  в материал, представен без редакторска намеса. \r\n„Очаквам такива публикации от половината от тези, които възхваляваха Порошенко през всичките пет години. Във фигурното пързаляне този прийом се нарича тулуп. А в случая на Геращенко – троен тулуп“, пише телевизионният водещ Макс Назаров. \r\nПолитологът Юрий Романенко счита, че Зеленски е поставил Порошенко на колене: „Зеленски диктуваше условията на целия втори тур. От момента на пускането на видеото, докато не постави Порошенко на колене за финал. Това беше грандиозна игра! Дяволски гениален сценарист“. \r\nЖурналистът Вячеслав Чечило изрази увереност, че и двамата кандидати са показали точно това, което се очаква от тях: „Порошенко говореше за Путин, Зеленски доиграваше кандидата от народа. Никой не разгроми другия. И не е ясно защо този цирк беше толкова необходим Петър Алексеевич.  \r\nЕкс-депутатът Елена Бондаренко беше кратка: „Дебати за нищо. Скандал между бабка на инсулин и арогантен тийнейджър“.  \r\nДенис Гороховски отбелязва, че и двамата кандидати не са впечатлили: „Форматът е добър. Членовете са зле. Единият е прекалено закостенял. Вторият си забрави текста и чете от листче без дори да разбира какво са написали съставителите на речи. Имаше малко удари. А както се казваше преди: „днес гледаш битки без удари, а утре порно без жени“. \r\nРуслан Бисяев изрази увереност, че комикът се е превърнал в бъдещ президент: „Пред очите ни комикът се превръща в президент, а президентът окончателно отива в групата на глупавите клоуни“. \r\nМихаил Кухар смята, че Петро Порошенко е спечелил дебата, но ще загуби изборите. „Зеленски се обръщаше към електората на Порошенко. Порошенко говореше на своя електорат. Затова той ще загуби изборите утре. Въпреки че спечели дебата“. \r\nЖурналистът Аркадий Бабченко отбеляза, че Порошенко е позволил на шоумена да изнесе играта в неговото поле. \r\nПревод и редакция:", "date": "2019.04.20", "title": "„Главред“ (Украйна): Зеленски постави Порошенко на колене"}
{"url": "http://www.focus-news.net/news/2019/04/20/2649127/vanya-yordanova-etnolog-na-tsvetnitsa-v-rodopite-se-e-izpalnyaval-i-posledniyat-lazarski-obichay-kumichane.html", "text": "Неделята, седмица преди Великден, е известна като Връбница или Цветница, а в Родопите, празникът има предимно църковен характер. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. Тя обясни, че преди обяд задължително се ходи на църква, всеки взема от свещеника осветена върба, с която свива венче и го поставя на домашната икона. С тази върба, жените често кадят болен или урочасан добитък през годината. Йорданова отбеляза, че на Цветница е и последният лазарски обичай „кумичане“, с който приключва и цикъла от момински пролетни игри. „Момите, които са ходили на Лазар – лазарките се събират до близката река, като всяка от тях хвърля по течението на водата колаче или венче. На която мома венчето или колачето излезе най-отпред се провъзгласява за кумица или кръстница на лазарките и до Цветница през следващата година, тя е много почитана и уважавана. С песни това моминско шествие се връща до селото, носейки кумицата на ръце до дома й. Там всички се събират на богата трапеца, с който завършва и обредния празничен комплекс“, разказа Йорданова. Тя допълни, че по традиция лазарките говеят, тоест не говорят пред кумицата три дни след Великден, когато й гостуват и тя символично им прощава. С целия този кръг от лазарски обичаи, девойките навлизат в един друг социален статус и вече са готови да се омъжат, каза още етнологът. \r\nНели ГЕРГЬОВСКА", "date": "2019.04.20", "title": "Ваня Йорданова, етнолог: На Цветница в Родопите се е изпълнявал и последният лазарски обичай „кумичане“"}
{"url": "http://www.focus-news.net/news/2019/04/20/2649128/pernik-kmetat-vyara-tserovska-otkri-pametna-plocha-po-povod-100-godishninata-na-futbola-v-grada.html", "text": "Кметът на Община Перник Вяра Церовска официално откри паметната плоча по повод 100-годишнината на футбола в Перник. Това съобщиха от пресцентъра на  Общината . На монумента са изписани 16 имена на хората, които учредяват първия спортен клуб с име „Кракра“.  \r\n„Днес е забележителен ден за Перник, защото не всеки има честта да присъства на стогодишен юбилей. Един безспорно значим празник за отбора, наследник и продължител на любимата „жълто-черна идея“, отборът, сочен като една от емблемите на нашия град, отборът на „Миньор“ Перник. “Жълто-черните” винаги са имали най-вярната публика, която доказа, че в Перник футболът е обичан. Всеки спорт впечатлява с уменията и възможностите, но играчите на футбола са тези, които грабват сърцата на своите фенове, и те остават верни на любимия си отбор винаги и докрай“, сподели кметът Вяра Церовска и допълни, че любовта към футбола е сформирала и отбора на „Миньор“ Чикаго“. \r\nНа официалната церемония по откриването присъстваха още зам.-кметовете Владислав Караилиев, Денислав Захариев, Севделина Ковачева, Йордан Павлов, кметът на кв. „Изток“ Емил Костадинов, председателят на ОС на БФС Валентин Лазаров и разбира се, ветерани и фенове на клуба. В празничната програма участва Духовият оркестър, а неин водещ беше спортният експерт Десислава Стойова. \r\n\"Футболът е уникална игра и това е доказано. Кара те да се чувстваш особено. За играчи и фенове той е като енигма. В моменти на загуба е страдание, дори отчаяние, но в моменти на възход и победа е забавление и триумф. Сравняват го с театъра, оприличават го на изкуство.  \r\n„Футболът е едновременно война за победа и завладяваща любов към играта… Затова го определят като „световен феномен“. Наричат го още  „Цар Футбол“, сподели Стойова.  \r\nСлед церемонията започна домакинският мач от Първенството на трета лига между отборите на ФК „Миньор“ Перник и ФК \"Спортист\" Своге.", "date": "2019.04.20", "title": "Перник: Кметът Вяра Церовска  откри паметна плоча по повод 100-годишнината на футбола в града"}
{"url": "http://www.focus-news.net/news/2019/04/20/2649124/afp-dvama-dushi-za-zaginali-a-shestima-drugi-raneni-pri-samoubiystvena-ataka-sreshtu-afganistansko-ministerstvo.html", "text": "Самоубийствени атентатори и въоръжени лица нападната сградата на Министерството на комуникациите в централната част на Кабул, в резултат на което загинаха двама души, а шестима други пострадаха. Усилията на властите за овладяване на ситуацията продължиха няколко часа, съобщиха официални лица, цитирани от  AFP . С нападението бе сложен край на седмици на относително спокойствие в столицата на Афганистан, коментира агенцията. \r\nТалибаните увериха, че нямат \"нищо общо\" с нападението, което блокира за часове около 2000 души в 18-етажната сграда на министерството, най-високата в Кабул. Към настоящия момент нито една друга групировка не е поела отговорност за атаката.  \r\n\"В резултат на днешната експлозия/нападение в Кабул, двама души са били убити и шестима други са ранени\", заяви говорител на здравното министерство, добавяйки, че трима от пострадалите са жени.В изявление от Министерството на вътрешните работи подчертаха, че убитите са четирима цивилни и трима войници. \r\nПървият взрив бе чут около 11:40 часа, последван от спорадични изстрели, продължили часове наред. \r\n\"Информацията, която имаме, е за четирима нападатели, които се бият с афганистанските сили за сигурност\", каза Амандудин Шариати, служител по сигурността в Кабул. \r\nОколо 17:00 (12:30 GMT), вътрешното министерство съобщи за отразяване на атаката.  \r\n\"Операциите приключиха. Всички атентатори-самоубийци са ликвидирани и повече от 2000 цивилни служители - спасени\", съобщиха от МВР на Афганистан. \r\nПаникьосаните работници в 18-етажната сграда, за която се смята, че е най-високата в Кабул, се изкачиха на последния етаж, докато на долните нива на зданието се водеха боеве между афганистанските сили за сигурност и нападателите. Местна телевизия излъчи кадри, на които се виждаше как някои от блокираните по ниските етажи на сградата се опитват да избягат през прозорците.  \r\nПрезидентският дворец обяви в изявление, че \"враговете на Афганистан са извършили терористична атака\". Тереза Герова", "date": "2019.04.20", "title": "AFP: Двама души за загинали, а шестима други  ранени при самоубийствена атака срещу афганистанско министерство"}
{"url": "http://www.focus-news.net/news/2019/04/20/2649125/nimh-v-zapadnata-polovina-na-stranata-utre-shte-se-obrazuvat-slani-a-v-iztochnite-rayoni-shte-prevali-slab-dazhd.html", "text": "През нощта над по-голямата част от страната временно ще се изясни, по-значителна облачност ще има над Североизточна България. Вятърът ще отслабне, в западната половина на страната и ще стихне. Там на места ще се образуват слани. През деня облачността ще е променлива, на отделни места, главно в източните райони ще превали слаб дъжд. Минималните температури ще са между 1° и 6°, максималните - предимно между 13° - 18°. Атмосферното налягане ще се понижи , но ще остане по-високо от средното за месеца.  Това съобщи за  Агенция „Фокус”  дежурният синоптик Анна Дякова от   Националния институт по метеорология и хидрология (НИМХ) .  \r\nНад Черноморието облачността ще е променлива, често значителна. Ще духа слаб изток-югоизточен вятър. Максималните температури ще са 12° - 14°. Температурата на морската вода е 11-13°. Вълнението на морето ще е 2-3 бала. \r\nНад планините ще има променлива облачност, на отделни места със слаби превалявания от дъжд, над 1800 м  - от сняг. Ще духа слаб до умерен северозападен вятър. Максималната температура на 1200 метра ще е около 7°, на 2000 метра – около 0°. \r\nВ понеделник облачността отново ще се увеличи и на места, повече в източната половина от страната, ще превали слаб дъжд. Вятърът ще се ориентира от югоизток и температурите слабо ще се повишат. Във вторник ще преобладава облачно време, главно в Западна България ще има и краткотрайни валежи. Дневните температури ще са по-ниски. В сряда облачността ще е променлива, почти без валежи. Ще започне бързо и чувствително затопляне.", "date": "2019.04.20", "title": "НИМХ: В западната половина на страната утре ще се образуват слани, а в източните райони ще превали слаб дъжд"}
{"url": "http://www.focus-news.net/news/2019/04/20/2649134/sport-tsska-i-levski-zavarshiha-naravno-00.html", "text": "ЦСКА и Левски завършиха наравно 0:0 на Националния стадион „Васил Левски“ в мач от 4-ия кръг на плейофите на Първа лига.  Двата отбора си размениха по един удар в гредите, като Кристиян Малинов уцели страничния стълб на вратата на „сините“ в началото на първото полувреме, а удар на Станислав Костов срещна горната греда на вратата на червените малко след почивката. ЦСКА е на второ място във временното класиране с актив от 65 точки, две по-малко от лидера Лудогорец, който в момента играе с Ботев Пловдив, а Левски има 59 точки.", "date": "2019.04.20", "title": "Спорт: ЦСКА и Левски завършиха наравно 0:0"}
{"url": "http://www.focus-news.net/news/2019/04/20/2649135/pazardzhik-obshto-18-proverki-sa-izvarsheni-ot-inspektsiyata-po-truda-vav-vrazka-s-bezopasna-rabota-na-visochina-ustanoveni-sa-27-narusheniya.html", "text": "Общо 18 проверки са извършени от Инспекцията по труда в Пазарджик във връзка с безопасна работа на височина, съобщиха от  пресцентъра на Изпълнителна агенция „Главна инспекция по труда“ . Проверени са 75 работници в 23 предприятия. Проверките бяха насочени приоритетно към превенция на риска падане от височина, който е най-честата причина за трудовия травматизъм в сектора, както и за трудовите злополуки, водещи до трайна неработоспособност или до смърт. При осъществения по време на Националния ден контрол са установени 27 броя нарушения на територията на Област Пазарджик, създаващи предпоставки за падане от височина. От тях 22 броя са свързани с необезопасени стълбищни рамене и плочи, отвори в конструктивни елементи и контури на етажни плочи. Нарушенията, свързани с необезопасеността на работното оборудване, основно необезопасени скелета – са 5 броя, които пряко са застрашавали живота и здравето на работещите. \r\nЗаварени да работят без лични предпазни средства са 10 работници, за което контролните органи на Агенцията са потърсили административнонаказателна отговорност. Установените случаи на работещи без сключени писмено и регистрирани в НАП трудови договори са 3 броя. В рамките на упражнения контрол отново имаше случаи на отказ на работниците да съдействат на инспекторите по труда. В тези случаи работещите отказват да попълнят задължителната декларация за условията на труд, да предоставят документ за самоличност, какъвто контролните органи на Агенцията имат право да изискват по силата на чл. 402, ал. 1, т. 1 от Кодекса на труда, или напускат работните места. На обектите, на които е констатирано подобно поведение, ще бъдат извършени нови проверки, като ще бъде потърсено съдействието на полицията. ИА ГИТ напомня, че трудовите договори защитават в най-пълна степен трудовите права на работещите, както и факта, че една от най-честите причини за отказ трудов инцидент да бъде признат за злополука, е именно липсата на такива. От години сектор „Строителство“ е идентифициран като рисков както по отношение осигуряването на здраве и безопасност при работа, така и по изпълнение на трудовите правоотношения. Поради това ежегодно в плана за дейността на Агенцията се планира специална мярка, насочена към осъществяване на засилен контрол на обекти, на които се извършват строително-монтажни работи, като тези проверки са около и над 10% от всички извършени от Инспекцията.", "date": "2019.04.20", "title": "Пазарджик: Общо 18 проверки са извършени от Инспекцията по труда във връзка с безопасна работа на височина, установени са 27 нарушения"}
{"url": "http://www.focus-news.net/news/2019/04/20/2649130/dvama-dushi-zaginaha-pri-intsident-s-chasten-samolet-v-plovdivskoto-selo-orizari-obzor.html", "text": "Двама души загинаха при инцидент с частен самолет в пловдивското село Оризари. Двуместен частен самолет се разби край стадиона на селото около 10.20 часа тази сутрин. Самолетът е бил част от шоу с дронове в село Оризари - трябвало е да направи кръг над селото, за да открие програмата, но се е разбил. При инцидента загинаха 45-годишният пилот на двуместния самолет и неговият спътник – 18-годишно момче. Все още не са ясни причините за инцидента.", "date": "2019.04.20", "title": "Двама души загинахa при инцидент с частен самолет в пловдивското село Оризари (ОБЗОР)"}
{"url": "http://www.focus-news.net/news/2019/04/20/2649129/predstoyashti-mezhdunarodni-sabitiya-za-21-april-agentsiya-fokus.html", "text": "Гражданите на Северна Македония гласуват на шестите президентски избори след обявяване на независимост на страната. \r\n***  Втори тур на президентските избори в Украйна. \r\n***  Папа Франциск ще отслужи Великденска меса. \r\n***  Кралица Елизабет II празнува 93-ия си рожден ден. \r\n***  Посещение на президента на Южна Корея Мун Дже-ин.  \r\n***  В Судан продължават протестите с искане за предаване на властта на правителство от цивилни.  \r\n***  Кралица Елизабет II празнува 93-ия си рожден ден. \r\n***", "date": "2019.04.20", "title": "Предстоящи международни събития за 21 април (Агенция \"Фокус\")"}
{"url": "http://www.focus-news.net/news/2019/04/20/2649133/sloboden-pechat-makedoniya-razreshena-e-misteriyata-okolo-samoubiystvoto-na-harvatskiya-general-v-sadebnata-zala-v-haga.html", "text": "Бившият говорител на Хагския трибунал Флоренс Артман говори за смъртта на Слободан Праляк и разкри как той е вкарал отровата в съдебната зала, предава македонското  електронно издание „Слободен печат“ . \r\n„Знае се, че това е направено от екипът, който присъстваше в заседателната зала, защото Праляк не е могъл да се сдобие с цианид в ареста и това предизвиква сериозни подозрения към адвокатския му екип, или евентуално към някой от посолството. Като цяло, отровата е внесена от някой, който е имал достъп до Праляк преди той да влезе в съдебната зала“, заяви Артман. \r\nСлободан Праляк е генерал от армията на Хърватската република Херцег Босна между 1992 и 1995 година, който се самоуби в съдебната зала на Международния наказателен трибунал за бивша Югославия (МТБЮ) след като бе признат за виновен в извършването на престъпления срещу човечеството нарушения на Женевската конвенция по време на войната в Босна и Херцеговина. \r\nНа 29 ноември 2017 година той се изправи и каза: \"Аз не съм военен престъпник, отхвърлям тази присъда“ и изпи шишенце цианид в съдебната зала, като и до ден днешен е мистерия кой му е помогнал да си набави отровата. \r\nПревод и редакция:", "date": "2019.04.20", "title": "„Слободен печат“ (Македония): Разрешена е мистерията около самоубийството на хърватския генерал в съдебната зала в Хага"}
{"url": "http://www.focus-news.net/news/2019/04/20/2649132/varna-shesti-natsionalen-festival-na-klubovete-po-aktivno-uchitelstvo-se-provede-v-grada.html", "text": "„Театърът  в  образованието. Учене чрез преживяване” е темата на шестия Национален фестивал на клубовете по активно учителство в България. Събитието на 20 април събра над 50 участници – учители от средните училища и детските градини от Варна, Велико Търново, Враца Лясковец и други. Домакин е Средно училище „Гео Милев”- Варна. Това съобщават от  учебното заведение . Моделът „Учителско лидерство” се прилага в България от 7 години, като ментор на работата в учителските клубове е проф. Дейвид Фрост от Университета в Кеймбридж. Българските учители са част от изградената  европейска мрежа  за сътрудничество и споделяне на добри практики в образованието. Преподавателите от СУ „Гео Милев” са подготвили интерактивен урок „Те Арт” за деца, родители и учители. Тъй като темата на срещата е театърът в образованието всички клубове ще споделят своите идеи в Те Арт работилници. С голям интерес се очаква и уоркшоп  за театрално базираното обучение, модератор на който ще бъде  Марияна Георгиева – координатор на проекта „Активно учителство” за България. Учителите ще споделят опит от работата си по международни проекти, свързана с прилагането на театрални техники – учене чрез преживяване. Екипът на СУ „Гео Милев” ще представи на своите гости изготвения наръчник  „Родители и учители – заедно за успеха на децата”. В него са споделени добри практики за работа с родителите в различни стратегически направления. Моделът „Учителско лидерство” пoзвoлявa преподавателите дa paзpaбoтвaт cвoи мeтoдoлoгии, дa oткpивaт нoви фopми нa пapтньopcтвo c poдитeли и oбщecтвeнocт. Инcтpyмeнтитe, кoитo ce пoлзвaт в paмкитe нa мрежата за лидерство ca cвъpзaни c пoлyчaвaнe нa пpoфecиoнaлнa oбpaтнa вpъзкa, пoдкpeпa, yмeния зa caмoнaблюдeниe и peфлeкcия, личнocтнo и пpoфecиoнaлнo paзвитиe, кaктo нa вceки yчитeл, тaкa и нa yчитeлcкaтa oбщнocт.", "date": "2019.04.20", "title": "Варна: Шести Национален фестивал на клубовете по активно учителство се проведе в града"}
{"url": "http://www.focus-news.net/news/2019/04/20/2649107/kanal-5-makedoniya-nad-400-mezhdunarodni-i-tri-hilyadi-mestni-nablyudateli-shte-sledyat-prezidentskite-izbori-v-makedoniya.html", "text": "Около 3500 наблюдатели - местни и чуждестранни, ще следят за нередности в деня на президентските избори в Македония, предава скопската телевизия  \"Канал 5\" . \r\nОт Държавната избирателна комисия (ДИК) уточниха, че са акредитирали 419 международни наблюдатели и 3094 местни. Допуснати ще бъдат и 289 преводачи, 16 наблюдатели от Европейския съюз и Парламентарната асамблея на Съвета на Европа. Те ще бъдат разпределени в 80 общински избирателни района.  \r\nПовечето от местните наблюдатели са от МОСТ, а от чуждестранните най-многобройни ще бъдат наблюдателите на мисията на ОССЕ/СДИПЧ - общо 240. \r\n\"Международната наблюдателна мисия за изборите ще има общо 240 наблюдатели. Мисията се състои от различни групи наблюдатели - такива, изпратени от държавите участнички в ОССЕ - те са най-голямата група - 150 души. Към нас ще се присъединят Парламентарната асамблея на ОССЕ и Парламентарната асамблея на Съвета на Европа\", поясни ръководителят на мисията Корине Йонкер. \r\nЦялата информация за хода на гласуването ще бъде обявена на четири пресконференции. \r\nГолям интерес към изборите има и от страна на чуждестранни журналисти. Акредитирани са общо 20. Омбудсманът откри безплатна телефонна линия за всички граждани, които искат да съобщят за нарушения в изборния ден.  Тереза Герова", "date": "2019.04.20", "title": "\"Канал 5\" (Македония): Над 400 международни и три хиляди местни наблюдатели ще следят президентските избори в Македония"}
{"url": "http://www.focus-news.net/news/2019/04/20/2649138/tass-abv-obyavi-v-krim-che-shte-se-bori-za-otmyana-na-sanktsiite-sreshtu-rusiya-ako-vleze-v-ep.html", "text": "Представителите на партия „Алтернатива за българско възраждане“ (АБВ) имат намерение да се борят за отмяна на санкциите срещу Русия в случай, че влязат в Европейския парламент, заяви в събота заместник-председателят на партията Любомира Ганчева на провеждащата се в рамките на Ялтинския международен икономически форум конференция „Санкционен свят. Глобални предизвикателства“, предава  ТАСС . \r\n„Санкциите срещу Русия са неправилни от морална гледна точка. Скоро ще се проведат европейски избори. Напълно съм уверена, че членовете на нашата партия ще влязат в ЕП и ще се застъпват за отмяната им“, заяви тя. \r\n„Длъжни сме да сложим край на политиката на двойните стандарти, която вкарва Европа в спиралата на повтаряща се агресия“, добави политикът. \r\nV Ялтински международен икономически форум се провежда в периода 17-20 април. Основната му тема е \"Светът. Русия. Крим. Нова световна реалност\". \r\nПревод и редакция:", "date": "2019.04.20", "title": "ТАСС: АБВ обяви в Крим, че ще се бори за отмяна на санкциите срещу Русия, ако влезе в ЕП"}
{"url": "http://www.focus-news.net/news/2019/04/20/2649139/stoyanka-tenova-natsionalno-uchilishte-za-folklorni-izkustva-shiroka-laka-okolo-660-shte-badat-uchastnitsite-v-parviya-folkloren-konkurs-shiroka-laka-pee-sviri-i-tantsuva.html", "text": "На 20 и 21 април в Широка лъка ще се проведе Първия фолклорен конкурс „Широка лъка пее, свири и танцува“, в който са заявили участие около 660 изпълнители. Това каза за  Радио „Фокус“ – Смолян  Стоянка Тенова – директор на Национално училище за фолклорни изкуства (НУФИ) – Широка лъка. Целите на конкурса са да се съхрани, популяризира и развие българския музикален фолклор чрез младите таланти на България. Да се даде възможност чрез сцената на Националното училище за фолклорни изкуства – Широка лъка да се представят млади таланти от различни фолклорни области, отбеляза Тенова. Конкурсът ще се проведе в няколко раздела. „Първият е за индивидуални изпълнители – народно пеене, гайда, гъдулка, кавал и тамбура. Той е в три възрастови групи от 7-10 г. до 14 г. и до 18 години. В него има и най-много участници, особено в специалността народно пеене. Следващият раздел е народни хорове, оркестри и вокални групи. Другият е народни танци, с раздел за автентичен фолклор“, поясни Тенова. Тя допълни, че всяка година в конкурса ще има раздел посветен на известен  фолклорен изпълнител. Тази година той се нарича „С песните на Младен Койнаров“. До този момент участие в конкурса са заявили около  660 участници – има много танцови състави, групи за автентичен фолклор, около 106 са заявките за народно пеене, около 60 са заявките за фолклорни инструменти. „Надяваме се, че на светлите празници Лазаровден и Цветница, 20 и 21 април, територията на НУФИ – Широка лъка ще бъде територия, но която се срещат талантите на България и ще празнуваме заедно“, посочи Тенова. \r\nФолклорният конкурс ще се проведе под патронажа на кмета Николай Мелемов с подкрепата на Кметство Широка лъка и Пловдивската Света Митрополия, подчерта Тенова и изказа благодарност за подкрепата на община Смолян и лично на кмета Николай Мелемов, който ще открие събитието на 20 април от 10.00 часа. Тя изрази надежда, участниците да са доволни от това, че се явяват на един престижен конкурс, а на 21 април от 19.00 часа ще има и галаконцерт с участието на възпитаниците на Национално училище за фолклорни изкуства – Широка лъка и част от наградените участници. Стоянка Тенова каза още, че идеята на организаторите е конкурсът да се превърне в традиция, защото училището не е само образователна институция, а и културно средище. \r\nНели ГЕРГЬОВСКА", "date": "2019.04.20", "title": "Стоянка Тенова, Национално училище за фолклорни изкуства – Широка лъка: Около 660 ще бъдат участниците в Първия фолклорен конкурс „Широка лъка пее, свири и танцува“"}
{"url": "http://www.focus-news.net/news/2019/04/20/2649136/lyubomira-gancheva-abv-predstavitelite-na-koalitsiya-za-balgariya-v-ep-shte-se-protivopostavyat-na-sanktsiite-sreshtu-rusiya.html", "text": "Заместник-председателят на политическа партия \"Алтернатива за българско възраждане\" Любомира Ганчева, която говори в рамките на Ялтенския международен икономически форум, заяви, че когато партията има своите представители в Европейския парламент, те ще се противопоставят на санкциите срещу Русия. Това съобщиха от пресцентъра на  АБВ . \"Месец по-късно ще се проведат избори за Европейски парламент. Аз съм уверена, че КП „Коалиция за България“, част от която е ПП АБВ, ще имаме представители в Европейския парламент и ще се противопоставят на санкциите\", каза Ганчева. Тя е категорична, че политиката на двойните стандарти трябва да бъде спряна. \r\nМеждународният икономически форум в Ялта е ежегодно бизнес събитие в икономическата сфера, което се провежда в Крим. През 2019 г. форумът се провежда от 18 април до 20 април. Броят на участниците във форума надхвърли 4,5 хиляди души от около 100 страни по света. MIA \"Russia Today\" е основният информационен партньор на форума. \r\nГанчева получи лична покана от главата на Крим Сергей Аксьонов и е избрана за лектор по темите за предизвикателство пред дигиталното образование и икономика на бъдещето с активно участие на жените.", "date": "2019.04.20", "title": "Любомира Ганчева, АБВ: Представителите на „Коалиция за България“ в ЕП ще се противопоставят на санкциите срещу Русия"}
{"url": "http://www.focus-news.net/news/2019/04/20/2649156/varna-23-dushi-sa-uhapani-ot-karlezhi-v-oblastta-prez-poslednata-sedmitsa.html", "text": "23 души са ухапани от кърлежи във Варненска област през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Според данните на РЗИ броят на ухапаните за периода от 12 до 18 април е 23, като не е имало нито един регистриран случай на ухапваните през предишната седмица. Случаите във Варна са 19 на брой, а в малките населени места на региона – 4. За сравнение броя на ухапаните за същия период на 2018 г. е бил 40. \r\nБояна АТАНАСОВА", "date": "2019.04.20", "title": "Варна: 23 души са ухапани от кърлежи в областта през последната седмица"}
{"url": "http://www.focus-news.net/news/2019/04/20/2649137/veliko-tarnovo-vazstanoveno-e-dvizhenieto-po-pat-i-4-sofiya-veliko-tarnovo-pri-km-104-v-rayona-na-novo-selo.html", "text": "Възстановено е движението по път I-4 София - Велико Търново при км 104, в района на Ново село. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради ПТП.", "date": "2019.04.20", "title": "Велико Търново: Възстановено е движението по път I-4 София - Велико Търново при км 104, в района на Ново село"}
{"url": "http://www.focus-news.net/news/2019/04/20/2649158/targovishte-atelie-magiyata-na-risuvanite-velikdenski-yaytsa-organizira-regionalen-istoricheski-muzey.html", "text": "Ателие „Магията на рисуваните великденски яйца“ организира музеят в Търговище. Това съобщиха от  Регионален исторически музей - Търговище . Eднa oт нaй – cтapитe тpaдициoнни тexниĸи, пoзнaти в Бългapия e вocъчнaтa тexниĸa зa pиcyвaни яйцa. B минaлoтo тaзи тexниĸa e билa пpилaгaнa и в нaшия – Tъpгoвищĸи peгиoн. Oт няĸoлĸo гoдини нacaм, в Peгиoнaлeн иcтopичecĸи мyзeй – Tъpгoвищe ce opгaнизиpa aтeлиe „Maгиятa нa pиcyвaнитe вeлиĸдeнcĸи яйцa”, ĸъдeтo cпeциaлиcти oт мyзeя paзяcнявaт, пoĸaзвaт и възpaждaт вocъчнaтa тexниĸa, пред организирани групи от ученици.  Taзи гoдинa oбpaзoвaтeлнaтa инициaтивa щe ce пpoвeдe от 22 до 25 aпpил. Необходимо е предварително записване.", "date": "2019.04.20", "title": "Търговище: Ателие „Магията на рисуваните великденски яйца“ организира Регионален исторически музей"}
{"url": "http://www.focus-news.net/news/2019/04/20/2649161/sport-yuventus-pobedi-fiorentina-s-21-i-stana-shampion-na-italiya.html", "text": "Футбол: Ювентус победи Фиорентина с 2:1 в мач от 33-ия кръг на италианската Сериа „А“ и стана шампион на Италия за осми пореден път, което е рекорд в Калчото. Гостите от Флоренция поведоха с ранен гол на Миленкович в шестата минута, а Сандро Алекс  от отбора на гостите изравни в 37-ата минута. Пацела от Фиорентина си отбеляза автогол в 53-ата минута и оформи крайния резултат. Ювентус води уверено във временното класиране с 87 точки – с 20 повече от втория Наполи.  Фиорентина заема 11-то място с 40 точки.", "date": "2019.04.20", "title": "Спорт: Ювентус победи Фиорентина с 2:1 и стана шампион на Италия"}
{"url": "http://www.focus-news.net/news/2019/04/20/2649160/veliko-tarnovo-shestoklasnik-ot-svishtov-otiva-na-obuchenie-v-nasa.html", "text": "Шестокласникът от СУ „Николай Катранов“ Константин Тодоров е първият свищовлия, класиран за участие в обучение на международния космически и научен център „Space Camp Turkey“. Това съобщават за  Радио „Фокус“ – Велико Търново  от училището. Младежът е сред малкото кандидатствали участници, на които научният център ще предостави стипендия за включването в курса. Той бе избран сред хиляди свои връsтници от цял свят, за да посети „Space Camp Turkey“. Това e един от трите космически центъра за обучение в света, създадени по модел на НАСА. За Европа, Азия и Близкия Изток „Space Camp Turkey“ e единственият, функциониращ учебно-тренировъчен лагер. Той се намира в Измир, Турция. Дейността му се съсредоточава главно върху мотивирането на млади хора от цял свят да преследват кариера в областта на науката, математиката и технологиите. След преминаване на програмите, участниците получават сертификати, които са високо ценени в много училища и университети по света. \r\nОбучителният лагер на Константин ще се проведе през лятната ваканция, месец юни", "date": "2019.04.20", "title": "Велико Търново: Шестокласник от Свищов отива на обучение в НАСА"}
{"url": "http://www.focus-news.net/news/2019/04/20/2649155/tass-v-politsiyata-v-ukrayna-sa-postapili-poveche-ot-200-signala-za-narusheniya-v-denya-za-razmisal.html", "text": "Полицията в Украйна към 18:00 часа местно време (съвпада с българското) регистрира 201 съобщения и изявления, свързани с нарушаването на избирателното законодателство в изборния ден за размисъл, съобщи в събота говорителят на Националната полиция на Украйна Ярослав Тракало, цитиран от  TACC . \r\nНай-много нарушения са регистрирани в Днепропетровска, Полтавска, Донецка, Одеска и Киевска области. \"Фактите [на нарушенията] са свързани с незаконна агитация (139 съобщения), купуване на гласове и нарушаване на изборния процес (по два броя) и други\", добави Тракало. \r\nВъз основа на подадените сигнали са били съставени осем административни протокола. \r\nНа 31 март в Украйна се проведе първият тур на президентските избори. Според резултатите кандидатът на партията „Слуга народа“ Владимир Зеленски, който спечели 30,24% от гласовете, и настоящият президент Петро Порошенко, който получи 15,95%, се явяват на втори тур, който ще се състои на 21 април.  Юлиян Марков", "date": "2019.04.20", "title": "ТАСС: В полицията в Украйна са постъпили повече от 200 сигнала за нарушения в деня за размисъл"}
{"url": "http://www.focus-news.net/news/2019/04/20/2649162/sliven-v-navecherieto-na-velikden-zoo-dobrovoltsi-organizirat-blagotvoritelen-bazar-v-pomosht-na-tezhkobolni-zhivotni.html", "text": "Благотворителен базар за набиране на средства за лечение на болни животни организират сливенските зоо доброволци. Това съобщи пред  Радио „Фокус“ – Сливен  Надежда Маргенова, представител на доброволците. \r\nВсички събрани средства ще отидат за покриване на сметки за лекарства, операции и приемни домове на животните, които са под опеката на доброволците. \r\nБлаготворителният  базар  е организиран в ателие “SShhh“ намиращ се на ул. Райко Даскалов 7А, зад  шивашкия цех на модна къща „Албена“. Базарът работи всеки ден, без неделя,  от 10.00 до 17.00 часа.", "date": "2019.04.20", "title": "Сливен: В навечерието на Великден  зоо доброволци организират благотворителен базар в помощ на тежкоболни животни"}
{"url": "http://www.focus-news.net/news/2019/04/20/2649163/vidin-kmetat-ognyan-tsenkov-prisastva-na-kompleksno-zanyatie-po-nachalno-voenno-obuchenie.html", "text": "Кметът на Видин Огнян Ценков присъства на комплексно занятие по начално военно обучение, съобщиха за  Радио „Фокус“ – Видин  от общината. Инициативата е на Военно окръжие – Видин и се реализира със съдействието на Военна полиция, гр. Плевен, а съорганизатор е Регионалното управление на образованието. Идеята е  ученици от IX и X клас на видински училища да проведат изнесени часове по гражданско образование, като се запознаят с военната техника на живо и научат интересни неща за професията на военните у нас. Събитието се проведе в двора на Военния клуб във Видин. Кметът Огнян Ценков също го посети. „Надявам се подобна инициатива да стане ежегодна. Нашият край се слави със своята военна история и с легендарния Трети Бдински полк“  – каза той. \r\nМайор Дамян Кушев, началник на Военно окръжие II  степен – Видин, благодари на кмета за проявения интерес, а също и за това, че Общината подкрепя националната информационно-комуникационна кампания „Бъди войник“ на Министерството на отбраната. Тя включва 29 града от цялата страна, като във Видин ще се проведе на 28 юни тази година. „Това е голям жест към Българската армия. Искам да уверя г-н Ценков, че може да разчита на пълно съдействие и от наша страна. Ние вървим по един път, който посвещаваме на младите, на защита на държавата и на бъдещето на България“ – заяви майор Кушев. Огнян Ценков изрази надежда, че държавното ръководство би могло да разкрие във Видин военно формирование: „Именно поради обстоятелството, че ние сме регион, който има сериозна воинска слава. Общината превърна в традиция и провеждането на тържествената заря-проверка на духовния празник на Видин – Димитровден, съвместно с Военно формирование, град Враца. Използвам случая да благодаря на министъра на отбраната, че се отзова на молбата ни за организирането на това събитие. Ще се радвам, ако реализираме и тази идея – да имаме наше военно формирование“. Той приветства организаторите на днешната инициатива, на която присъства и началникът на РУО – Видин Веселка Асенова, определяйки я като изключително полезна за младите хора.", "date": "2019.04.20", "title": "Видин: Кметът Огнян Ценков присъства на комплексно занятие по начално военно обучение"}
{"url": "http://www.focus-news.net/news/2019/04/20/2649165/shumen-nad-250-pevtsi-shte-se-predstavyat-na-shumenska-stsena-v-ramkite-na-4-ta-natsionalna-horova-initsiativa-balgariya-pee-2019.html", "text": "Над 250 певци ще се представят на шуменска сцена в рамките на 4-та Национална хорова инициатива „България пее 2019“. Това съобщи Деница Узунова, член на Управителния съвет на  Българския хоров съюз  и регионален координатор. „България пее”! ще се проведе на 19, 20 и  21 април. Инициативата на Български хоров съюз се осъществява на територията на цялата страна с подкрепата на българските общини, читалища, центрове за подкрепа на личностно развитие, хорове, диригенти и хористи. Всяка година в нея се включват около 150 хора и вокални формации от над 35 населени места в България. В инициативата „България пее“ може да се включи всеки български хор, независимо от вида, репертоара, числеността и мястото му на дейност, който проявява желание и подкрепя идеята и целите на проекта, без значение неговата определеност – смесен, камерен, еднороден, детски, църковен, ученически или народен.  За четвърта поредна година благодарение на Община Шумен и всички институции, към които са съставите, шуменската публика ще има възможност да се наслади на разнообразната хорова музика в изпълнение на 11 хорови колектива. Шумен и Търговище си подават ръка и в концерта на 19 април от 18.00 часа в зала „Проф. Венета Вичева“  над 250 певци от Шумен и гостите от женски хор „Златна лира“ от Търговище ще споделят една сцена. Участниците са: \r\n1. Хор при АНТП „Шумен“ при Община Шумен с гл. худ. р-л доц. Катя Кайрякова. Диригент на хора Дарина Бошнакова , диригент на мъжка група Димитричка Илиева. Диригент на оркестъра Милен Георгиев \r\n2. Хор „Сладкопойна чучулига“ към НЧ „Т. Петков-1963“ с диригент Анета Митева и пианист Ваня Джамбазова \r\n3. Младши и концертен състав на Хор „Бодра песен“ при ЦПЛР- ОДК Шумен с диригент Деница Узунова, пианист Жанета Кацарова \r\n4. Хор „Планинско ехо“ към ТД „Мадарски конник“ и НЧ „Напредък – 1869“ с диригент Наташа Христова, корепетитор Димитър Кукушков \r\n5. Представителен хор при СУ „Сава Доброплодни“  с диригент Христина Костадинова и пианист Ралица Крумова \r\n6. Народен хор при СУ „Сава Доброплодни“ с диригент Веселка Антонова \r\n7. Хор на запасното войнство “ Хан Аспарух “ при Съюза на офицерите и сержантите от запаса и резерва град Шумен с диригент Наташа Христова, корепетитор Димитър Кукушков \r\n8. Смесен хор „Родни звуци“ при НЧ „Добри Войников – 1856“ с диригент Христо Атанасов, пианист Жанета Кацарова \r\n9. Женски хор „Златна лира“ при Община Търговище с диригент Илиана Иванова и пианист Диана Денчева \r\n10. Сборен хор “ Рябинушка “ и „Дружба“ при НЧ “ Напредък-1869″ и дружество „Славяни“ с ръководител Анета Митева.", "date": "2019.04.20", "title": "Шумен: Над 250 певци ще се представят на шуменска сцена в рамките на 4-та Национална хорова инициатива „България пее 2019“"}
{"url": "http://www.focus-news.net/news/2019/04/20/2649166/afp-dzhihadistite-sa-ubili-poveche-ot-60-voynitsi-ot-propravitelstvenite-sili-v-siriya.html", "text": "Джихадистите са убили повече от 60 бойци от сирийския режим за 48 часа, съобщи Сирийската обсерватория за правата на човека, базирана в Лондон в събота, цитирана от  AFP \r\nВодените от кюрдите сили през март обявиха поражението на „Ислямска държава“ в Източна Сирия, но джихадистите запазиха скривалища там и в други части на страната, както и възможността да извършват смъртоносни нападения. \r\nОт четвъртък, джихадистите  са убили 35 бойци в части на Централна и Източна Сирия, контролирани от правителството, каза Сирийската обсерватория за правата на човека. \r\nРъководителят на обсерваторията Рами Абдел Рахман заяви, че това е \"най-големият брой жертви сред силите на Асад, откакто халифатът е бил обявен за победен\" в източната част на Сирия. \r\nВ събота джихадистите, свързани с бившия филиал на „Ал Кайда“ в Сирия, атакуваха правителствени части в района на Идлиб, убивайки 26 бойци от верните на Асад сили.  Юлиян Марков", "date": "2019.04.20", "title": "AFP: Джихадистите са убили повече от 60 войници от проправителствените сили в Сирия"}
{"url": "http://www.focus-news.net/news/2019/04/20/2649168/sport-ludogorets-pobedi-botev-plovdiv-s-30.html", "text": "Футбол: Лудогорец победи Ботев Пловдив с 3:0 в мач от 30-ия кръг на Шампионската група на Първа лига. Головете отбелязаха Григоре от дузпа и Швиерчок – два. С победата Лудогорец събра 70 точки и увеличи преднината си пред ЦСКА на пет точки, след като армейците завършиха 0:0 в с вечния съперник Левски в мач игран по-рано в събота. Ботев Пловдив е четвърти с 47 точки – на 12 от третия Левски.", "date": "2019.04.20", "title": "Спорт: Лудогорец победи Ботев Пловдив с 3:0"}
{"url": "http://www.focus-news.net/news/2019/04/20/2649171/sport-inter-i-roma-zavarshiha-naravno-11.html", "text": "Футбол: Интер и Рома завършиха наравно 1:1 в мач от 33-ия кръг на италианската Серия „А“. Ел Шаарауи откри за гостите от Рим в 14-ата минута, а в 61-ата минута Иван Перишич изравни за отбора на Интер. Така домакините имат 61 точки и заемат трето място във временното класиране, а Рома не успя да изпревари четвъртия Милан, който също завърши наравно 1:1 като гост на Парма. По-рано днес Ювентус победи Фиорентина и за рекорден осми пореден път стана шампион на Италия пет кръга преди края на шампионата.", "date": "2019.04.20", "title": "Спорт: Интер и Рома завършиха наравно 1:1"}
{"url": "http://www.focus-news.net/news/2019/04/20/2649167/plovdiv-okrazhna-prokuratura-nablyudava-sluchaya-s-katastrofiraliya-dvumesten-lekomotoren-samolet-kray-plovdivskoto-selo-orizari.html", "text": "Окръжна прокуратура наблюдава случая с катастрофиралия двуместен лекомоторен самолет край пловдивското село Оризари. Това съобщиха за  Радио „Фокус“- Пловдив  от  Прокуратурата . По първоначални данни причината за катастрофата е техническа – откъснало се е едно от крилата на самолета и той е започнал да се върти във въздуха, след което е паднал в коритото на река Марица.Това каза директорът на ОД на МВР-Пловдив старши комисар Атанас Илков. По думите му, трагедията е щяла да бъде още по-голяма, ако самолетът е бил паднал на стадиона, където по това време е имало деца и младежи, участници в състезание с дронове. Загиналите са Стефан Василски на 45 г. и пасажерът му Валентин Аламански, на 18 г.. Машината е била собственост на Стефан Василски, чиято е и авиобазата в Белозем, откъдето е излетял тази сутрин самолетът. Василски има и авиоклуб, той е с дълъг авиационен опит. Самолетът е трябвало да направи поздравителен полет над стадиона в Оризари, преди състезанието с дронове. Заради авиокатастрофата, то е било отменено.  \r\nСигналът за инцидента е подаден на тел. 112 около 10.20 ч.  \r\nРазследването на причините за катастрофата продължава. \r\nЦветана ТОНЧЕВА", "date": "2019.04.20", "title": "Пловдив: Окръжна прокуратура наблюдава случая с катастрофиралия двуместен лекомоторен самолет край пловдивското село Оризари"}
{"url": "http://www.focus-news.net/news/2019/04/20/2649131/tass-broyat-na-zadarzhanite-zhalti-zhiletki-v-parizh-se-uvelichi-do-189-dushi-protestite-prodalzhavat.html", "text": "Броят на \"жълтите жилетки\", задържани по време на протестите във френската столица Париж, се е увеличил до 189 души. Това съобщи в събота радиостанция France Bleu, цитирайки полицейската префектура, предава руската информационна агенция  TACC . \r\nОтбелязва се, че 122 души от общия брой на задържаните са под стража. По-рано се съобщаваше за 137 задържани.  \r\nПървият сблъсък между демонстрантите и полицията се е състоял около 13:30 часа местно време (14:30 часа българско време). Правоприлагащите органи за употребили сълзотворен газ срещу протестиращите. В хода на безредиците са подпалени автомобил, няколко скутера, както и кофи за отпадъци. Към настоящия момент протестиращите са достигнали до Площада на Републиката, последна точка от предварително съгласувания маршрут. \r\nСпоред кореспондент на ТАСС митингът на Площада на Републиката продължава, както и сблъсъците с полицията, която използва сълзотворен газ, за да възобнови реда. Тереза Герова", "date": "2019.04.20", "title": "ТАСС: Броят на задържаните \"жълти жилетки\" в Париж се увеличи до 189 души, протестите продължават"}
{"url": "http://www.focus-news.net/news/2019/04/20/2649159/", "text": "Вечерта на 20 април, Шести административен апелативен съд в Киев трябва да разгледа иск за отмяна на регистрацията на Владимир Зеленски като кандидат за президент на Украйна, пише украинското електронно издание  “Украинская Правда“ . \r\nСъответният съдебен иск е подаден от адвокат, наблюдател на президентските избори в Украйна в район 221 (Киев) от Украинската асоциация на акционерите, Андрей Хилко, за което той съобщава на своята страница в социалната мрежа „Фейсбук“. \r\n\"Съдът започна производството по делото, заведено  от мен като официален наблюдател. Искането за отмяна на регистрацията на кандидата, дело № 855/124/19\", каза Хилко. \r\nДелото е заведено „за признаване на нарушения и подкупи на гласоподаватели и за отмяна на решение на ЦИК № 153 от 30 януари 2019 г. за регистрация на кандидата Владимир Зеленски”. \r\nОт своя страна адвокатът на предизборния щаб на Зеленски , Вадим Галайчук, заяви, че делото \"няма перспектива и е напълно необосновано\". \r\n\"Няма правно основание за завеждане на това дело и неговото удовлетворение, няма перспективи\", каза Галайчук, цитиран от \"Интерфакс-Украйна\". \r\nСпоред Галайчук ищецът Хилко \"е известен с редица подобни странни твърдения, по-специално, че срещата на Зеленски с френския президент Емануел Макрон е била незаконна предизборна агитация.\"  Юлиян Марков", "date": "2019.04.20", "title": "„Украинская Правда“ : Съдът разглежда иск за отстраняване на Владимир Зеленски от изборите"}
{"url": "http://www.focus-news.net/news/2019/04/20/2649157/strana-ukrayna-prezidentat-petro-poroshenko-podpisa-ukaz-za-evropeyska-i-evroatlanticheska-integratsiya.html", "text": "В събота, 20 април, в навечерието на втория тур на изборите, президентът на Украйна Петро Порошенко подписа указ \"Въпроси на европейската и евроатлантическата интеграция,\" информира уебсайтът на администрацията на държавния глава, цитиран от украинското издание  “Стрaна“ . \r\nУказът одобрява плана за действие за изпълнение на стратегическия курс на Украйна за получаване на пълноправно членство в ЕС и НАТО \"с цел да се гарантира необратимостта на европейския и евроатлантическия курс на Украйна\", съгласно чл. 102 на Конституцията на Украйна. \r\n\"Кабинетът на министрите на Украйна трябва да осигури изпълнението на плана за действие ... и да информира всяко тримесечие президента на Украйна за процеса на изпълнение, както и да докладва за изпълнението на този план в установените срокове\", се казва в документа. \r\nУказът влиза в сила в деня на публикуването му, т.е. още в събота, 20 април.  Юлиян Марков", "date": "2019.04.20", "title": "Страна (Украйна): Президентът Петро Порошенко подписа указ за европейска и евроатлантическа интеграция"}
{"url": "http://www.focus-news.net/news/2019/04/20/2649164/tass-poveche-ot-220-dushi-sa-zadarzhani-pri-protestite-na-zhaltite-zhiletki-v-parizh.html", "text": "Най-малко 227 души бяха задържани в събота в Париж по време на протестите на \"жълтите жилетки,“ съобщи френският телевизионен канал BFM,който се позовава на данни от френското Министерство на вътрешните работи, предава  TACC . \r\nОт тях 178 са арестувани в полицейските управления. С превантивни цели полицията е проверила 20 518 души. Според канала, 17 души също са били задържани в Тулуза, където протестите са събрали няколко хиляди участници. \r\nОколо 60 хиляди полицаи и жандармеристи бяха мобилизирани за защита на реда тази събота във връзка с 23-ия национален ден на протестите, припомня ТАСС. \r\nПървият сблъсък между демонстрантите и полицията стана около 14:30 часа (15:30 часа българско време) в 11-ти район на френската столица. По време на сблъсъците служителите на реда са използвали сълзотворен газ. При размириците е бил изгорен автомобил, няколко скутера, както и кофи за боклук. Колона от протестиращи е достигнала до площад Република, последната точка от определения маршрут. \r\nСпоред радио France Bleu, служители на правоприлагащите органи също са използвали сълзотворен газ при демонстрации в Тулуза. Протести с участието на няколкостотин души са проведени в Нант, По, Каен, Монбелиар, Бордо, Лион и няколко други градове. \r\nФренският президент Еманюел Макрон проведе спешна среща с министъра на вътрешните работи на републиката Кристоф Кастанер, по време на която вътрешният министър информира президента за ситуацията.  Юлиян Марков", "date": "2019.04.20", "title": "ТАСС: Повече от 220 души са задържани при протестите на „жълтите жилетки“ в Париж"}
{"url": "http://www.focus-news.net/news/2019/04/20/2649169/tass-v-denya-za-razmisal-petro-poroshenko-prizova-izbiratelite-da-glasuvat-kato-izrazi-uverenost-v-pobedata-si.html", "text": "Президентът на Украйна Петро Порошенко посъветва избирателите преди гласуването на изборите в неделя първо да отидат в църквата, да се помолят, да осветят върбовите клонки, а след това да отидат до избирателните секции. Той каза това, говорейки в събота пред граждани във Виница, предава  TACC \r\nПрезидентът е бил със съпругата си, когато е говорил пред гражданите. Той благодари на съпругата си за подкрепата в дебатите, които се проведоха предишния ден и обяви победата си през следващите пет години. „Нека сега, когато сме се събрали 20 хиляди, да призная любовта си към Марина, и никой няма да ни спре. Благодаря на Марина за 35-те  години, за това, че сме заедно и ви благодаря много за следващите пет години - пет години след нашата победа!“ - завърши речта си президентът.  Юлиян Марков", "date": "2019.04.20", "title": "ТАСС: В деня за размисъл Петро Порошенко призова избирателите да гласуват, като изрази увереност в победата си"}
{"url": "http://www.focus-news.net/news/2019/04/20/2649170/sakam-da-kazham-makedoniya-aktivnostta-na-izbiratelite-v-chuzhbina-e-3851-v-zatvorite-e-55.html", "text": "Избирателната активност в първия тур на президентските избори в чужбина, където галсуват един ден предварително е 38,51%, а в затворите избирателната активност е 55%, съобщи Държавната избирателна комисия. Данните са непълни, защото гласуването в Северна Америка не е завършено поради различните часови зони, пише македонското електронно издание  “Сакам да кажам“ . \r\nНай-високата избирателна активност до 18:30 часа (19:30 часа българско време) в дипломатическите и консулските служби е била  отчетена в Берлин (64,47%), Букурещ (64,29%), Загреб (61,11%), Сараево (61,70%) и Хага (60%), докато най-ниската избирателна активност е била във Венеция (26,55%), Копенхаген (30,77%) и Абу Даби (30%). \r\nВ 32 избирателни секции в консулските служби и дипломатическите представителства на страната са гласували 1781 избиратели. \r\nОт ДИК заявиха, че в затворите, където имат право да гласуват 1640 души, гласуването е преминало гладко и избирателната активност до 18:30 часа е около 55 процента. \r\nБолните и хората с увреждани, които са заявили гласуване в подвижна избирателна секция са гласували днес, както и тези под домашен арест. В домовете им са регистрирани 3,539 граждани като избиратели, които са се обявили за болни или инвалиди, и 12 души, които са под домашен арест. Гласували са 3 064 болни или инвалиди и седем души под домашен арест.  Юлиян Марков", "date": "2019.04.20", "title": "„Сакам да кажам“ (Македония): Активността на избирателите в чужбина е 38.51%, в затворите е 55%"}
