{"url": "http://www.focus-news.net/news/2017/07/22/2418402/zhenmin-zhibao-v-balgariya-priklyuchiha-voennite-ucheniya-na-nato-seybar-gardian-2017.html", "text": "Военните учения на НАТО под кодово наименование „Сейбър Гардиън-2017% приключиха в американската военна база Ново село в България. Това бяха най-мащабните маневри на НАТО в Черноморския регион за изминалата година, пише китайският вестник “Женмин Жибао“.\r\nПреди началото на бойните стрелби командващият на сухопътните войски на САЩ в Европа ген. Бен Ходижс заяви, че България има важно стратегическо положение в Черноморския регион и играе голяма роля в сфери като тиловото осигуряване на НАТО, транспорта и т.н. Според него ученията ще засилят способността на НАТО бързо да разполага войски във всеки район на Европа.\r\nНа маневрите присъстваха президентът на България Румен Радев и  министърът на отбраната Красимир Каракачанов. Министърът отбеляза, че въпросните учения не са насочени към страни извън НАТО, а демонстрират повишаването на способността на страните да водят съвместни бойни действия.  Виктор Турмаков", "date": "2017-07-22", "title": "„Женмин Жибао“: В България приключиха военните учения на НАТО „Сейбър Гардиън-2017“"}
{"url": "http://www.focus-news.net/news/2017/07/22/2418435/reuters-es-iska-ot-sasht-koordinatsiya-po-vaprosa-za-sanktsiite-sreshtu-rusiya.html", "text": "От Европейския Съюз изразиха притеснение относно ходовете в американския Конгрес относно приемането на нови санкции срещу Русия, предаде AFP. От Брюксел настояват Вашингтон да координира действията си със своите партньори от Г-7 и предупредиха за нежелани последствия ако това не се случи.\r\nВ съобщение на говорител на Европейската Комисия, след като излезе информацията, че Републиканците и Демократите в Сената на САЩ са постигнали договорка за нови санкции срещу Русия, се предупреждава, че това може да предизвика „сериозни нежелани последствия“, основно за усилията на ЕС да диверсифицира доставката на енергоресурси от Русия.\r\nОт Германия вече предупредиха за възможни ответни действия, ако САЩ сложи германски предприятия, които участват в строителството на тръбопровода „Северен Поток 2“, в санкционния списък.\r\nДипломати от ЕС изразиха своите притеснения, че  неразбирателство между САЩ и Германия по „Северен Поток 2“, могат да усложнят усилията на общността да излезе с единна позиция в преговорите с Русия относно проекта.\r\nВ съобщение на Европейската Комисия е написано, че ЕС „цени високо единството и то е доминиращо сред партньорите относно действията на Русия в Украйна. Единството е гаранция за ефективността и правдоподобността на предприетите от нас мерки“.\r\n„Наясно сме, че санкциите срещу Русия/Иран са предизвикани основно от вътрешнополитически съображения, но както сме повтаряли нееднократно – много е важно такива действия да се координират между партньорите, за да се запази единството по отношение на санкциите, които от своя страна са в основата на усилията по осъществяването на практика на Минските споразумения“, се казва още в съобщението.\r\n„Притеснени сме, че мерките обсъждани в Конгреса на САЩ, могат да имат нежелани последствия, не само за Трансатлантическото единство, но и за интересите на ЕС в икономиката и сигурността. Последствията са потенциално много големи и в широк спектър, най-вече що се отнася до усилията за диверсификация на енергоресурсите“.\r\nПревод и редакция:", "date": "2017-07-22", "title": "Reuters: ЕС иска от САЩ координация по въпроса за санкциите срещу Русия"}
{"url": "http://www.focus-news.net/news/2017/07/22/2418403/nimh-utre-shte-bade-slanchevo-i-goreshto-s-maksimalni-temperaturi-mezhdu-33-i-38.html", "text": "През нощта ще бъде ясно и почти тихо. Утре отново ще бъде слънчево и горещо. След обяд ще се развива купеста облачност и главно в планинските и североизточните райони ще превали и прегърми. Това съобщи за Агенция „Фокус” дежурният синоптик  Христо Христов от Националния институт по метеорология и хидрология (НИМХ) при Българската академия на науките (БАН). Максимални температури между 33° и 38°, в София около 33°. Атмосферното налягане в сутрешните часове ще бъде около средното за месеца. През деня ще се понижи.  \r\nНад Черноморието ще бъде слънчево с бризов вятър. Максимални температури на въздуха: 27°-30°. Температурата на морската вода е 23°-25°. Вълнението на морето ще бъде 1-2 бала. \r\nНад планините ще бъде предимно слънчево, след обяд с купеста облачност. На отделни места ще превали и прегърми. Ще духа слаб, по най-високите части на Рила и Пирин умерен северозападен вятър. Максимална температура на височина 1200 метра около 27°, на 2000 метра – около 19°. \r\nВ понеделник времето ще бъде слънчево. В следобедните часове ще се развие купеста облачност, не са изключени изолирани краткотрайни валежи. Температурите ще останат почти без промяна, максималните - предимно между 33° и 38°. Във вторник сутринта ще е слънчево. По-късно през деня от северозапад ще започне да прониква хладен въздух, ще се развива купесто-дъждовна облачност и на места ще превали краткотраен дъжд, придружен с гръмотевици. Не са изключени и градушки. В сряда на повече места ще има краткотрайни валежи и гръмотевици. Захлаждането ще продължи.", "date": "2017-07-22", "title": "НИМХ: Утре ще бъде слънчево и горещо с максимални температури между 33° и 38°"}
{"url": "http://www.focus-news.net/news/2017/07/22/2418407/evgeni-krusev-zam-kmet-na-sofiya-metroto-e-nay-vazhniyat-proekt-za-stolitsata-kakto-v-transporten-taka-i-v-ekologichen-plan.html", "text": "Това е най-важният проект за София, както в транспортен, така и в екологичен план. Това каза в интервю за Агенция „Фокус“ заместник-кметът направление „Транспорт и транспортни комуникации“ в Столична община Евгени Крусев. „Очаква се общият брой на пътниците, които всеки ден използват трите диаметъра на метрото да достигне половин милион души. Това е гръбнакът на градския транспорт и неговото изграждане е от съществено значение за развитието на града като цяло“, коментира Крусев. По думите му третата линия на метрото ще спести 90 000 тона вредни емисии. „Вчера беше даден стартът на четирите станции, които ще се намират в квартал „Овча купел“. В края на 2019 г. се очаква 12-те станции, като прибавим и осемте, които ще бъдат в центъра на града, да работят. Така едни от най-големите квартали, които досега не бяха обслужвани с метро, ще могат да се възползват от този най-бърз, модерен и удобен транспорт“, допълни зам.-кметът на столицата.\r\nСтефан ПЕТРОВ", "date": "2017-07-22", "title": "Евгени Крусев, зам.-кмет на София: Метрото е най-важният проект за столицата, както в транспортен, така и в екологичен план"}
{"url": "http://www.focus-news.net/news/2017/07/22/2418406/pazardzhik-zhiteli-na-selo-varvara-shte-protestirat-otnovo-sreshtu-kmeta-na-obshtina-septemvri-marin-rachev-po-povod-taksata-za-prenos-na-mineralna-voda.html", "text": "Пореден протест на жителите на село Варвара срещу кмета на Община Септември Марин Рачев ще се проведе на 23 юли, от 12.00 часа, съобщи за Радио „Фокус” – Пазарджик Николай Баташки, един от организаторите. Той уточни, че този път протестът ще протече под формата на митинг-шествие под надслов „Краде ли се минерална вода и от кого?” и ще тръгне от Червената къща в квартал \"Гарата\" на село Варвара, като ще продължи до жп спирка „Пампорово”. „Основен акцент на протеста този път ще е да се пита краде ли се минерална вода от нерегламентирани достъпи за търговски заведения в селото и знае и бездейства ли за това кметът на Община Септември Марин Рачев”, поясни Баташки. По думите му до момента са събрани над триста подписа в искането на хората до Сметната палата и Агенцията за държавна финансова инспекция за извършване на пълна ревизия на всички обществени поръчки и харчове в общината, за да се разбере краде ли се и от кого. Недоволните жители на село Варвара излязоха на протести и блокираха пътя за Велинград чрез непрекъснато пресичане на пешеходни пътеки две поредни недели – на 9 и 16 юли. Те продължават да настояват за проверка и прозрачност на назначенията и уволненията на служители в общинските дружества, както и за отмяна на решението на Общинския съвет в Септември за въвеждане на такса за пренос на кубичен метър минерална вода, която е най-висока в цялата страна.\r\nТеодора ДИМИТРОВА", "date": "2017-07-22", "title": "Пазарджик: Жители на село Варвара ще протестират отново срещу кмета на Община Септември Марин Рачев по повод таксата за пренос на минерална вода"}
{"url": "http://www.focus-news.net/news/2017/07/22/2418408/the-hill-donald-tramp-obeshta-na-armiyata-promyana-ot-predishnite-mnogo-mnogo-loshi-vremena.html", "text": "Президентът на САЩ Доналд Тръмп обеща да подобри положението на американските въоръжени сили, посочвайки, че те са преминали през „много, много лоши времена“, пише   The Hill.\r\n„Това бе много, много лош период за нашата армия“, заяви Тръмп по време на церемонията по пускане на вода на новия самолетоносач на флота на САЩ „Джералд Форд“ . След като се представи като противоотрова за годините на бившия президент Барак Обама Тръмп заяви, че Конгресът трябва да гласува бюджет, който да увеличи средствата за отбраната. \r\n„Трябва да добавим още 20 млн.  долара за отбрана тази година. И поисках от Конгреса допълнителни 54 милиарда за следващата година“, посочи Тръмп. „Сега Конгресът трябва да си свърши работата и да гласува бюджет, който да ни даде по-високи, стабилни и предсказуеми нива за нашите военни нужди, каквито нашите биещи се мъже и жени заслужават“, добави той. \r\n„Няма друга като американската мощ. Ще станем по-големи, по-добри и по-силни при моята администрация“, добави президентът. „Когато наш съд премине през хоризонта, нашите съюзници ще бъдат спокойни, а нашите врагове ще треперят, защото Америка идва“, заяви Тръмп. „При влизане в битка, ние не искаме честен бой – тъкмо обратното. Ние искаме победа и ще имаме пълна победа, вярвайте ми“, добави той.  Виктор Турмаков", "date": "2017-07-22", "title": "The Hill: Доналд Тръмп обеща на армията промяна от предишните „много, много лоши“ времена"}
{"url": "http://www.focus-news.net/news/2017/07/22/2418409/plovdiv-otkriha-obnoveniya-park-voynishkata-mayka-v-karlovo.html", "text": "Откриха обновения парк “Войнишката майка” в Карлово. Това съобщиха за Радио „Фокус“ - Пловдив от Община Карлово. Обектът откри лично кметът на града д-р Емил Кабаиванов. Само за 5 дни паркът и теренът около него се превърнаха в кът със зони за отдих, спорт и развлечения. Това направиха доброволци от сдружение “БГ Бъди активен”, сдружение “Младежки и граждански инициативи в Розовата долина” и много граждани. Д-р Кабаиванов изказа искрените си благодарности към всички доброволци, участвали в обновяването на парка и им връчи подаръци, тематично свързани с честването на 180-годишнина от рождението на Васил Левски. Директорът на сдружение “Младежки и граждански инициативи в Розовата долина” Цветина Захарлиева получи юбилейна грамота от кмета и благодари за оказаното съдействие от страна на Община Карлово.\r\nНа откриването на парка се проведе и първата “Активна събота”. Всички гости на празниха се радваха на изпълненията на самодейците от ансамбъл „Средногорци” от с. Климент, танцьорите от студио „Ла кукарача” и творчески работилници, които активно работеха най-вече с децата.\r\nНовата визия на парка бе реализирана по проект TheSpot, който цели да промени десет населени места в България, като едно от тях е Карлово.\r\nКристиян ГАРОВ", "date": "2017-07-22", "title": "Пловдив: Откриха обновения парк “Войнишката майка” в Карлово"}
{"url": "http://www.focus-news.net/news/2017/07/22/2418412/ilinka-georgieva-parvite-danni-za-sashtestvuvaneto-na-selo-borovichene-sa-ot-vremeto-na-tsar-samuil.html", "text": "Първите данни за съществуването на село Боровичене са още от времето на цар Самуил. Това каза за Радио „Фокус“ – Пирин Илинка Георгиева, жител на село Боровичене. По думите ѝ селото носи името си от една борова гора, която е била разположена в края на селото. Тя отбеляза, че в землището на Боровичене се е заселил турчинът Шарбан бей, който е управлявал цялата околност и в един момент е изрязал гората, за да направи много голяма одая с големи хамбари, в които е съхранявал арендата от земята. Илинка Георгиева посочи, че селото е било център на 12 махали тогава, които в момента са всички планински огражденски села. „През 12 век са избити 79 невести от село Боровичене в местността Гергьовица. И до днес мястото носи името „Невестински гробища“, добави Илинка Георгиева. Тя каза още, че в селото има 36 постоянни жители, чиито поминък е основно земеделие. Илинка Георгиева каза още, че църквата в селото датира от 1923 година.\r\nНатали СТЕФАНОВА", "date": "2017-07-22", "title": "Илинка Георгиева: Първите данни за съществуването на село Боровичене са от времето на цар Самуил"}
{"url": "http://www.focus-news.net/news/2017/07/22/2418405/ekathimerini-gratskiyat-vanshen-ministar-razkritikuva-espen-bart-eyde-za-provala-na-pregovorite-v-kipar.html", "text": "Външният министър на Гърция Никос Кодзиас обвини специалният пратеник на ООН за Кипър Еспен Барт Ейде, че се опитва да подкопае процеса на обединяване на острова, предаде  Ekathimerini.\r\nКодзиас заяви, че Барт Ейде се опитва да раздели Атина и Никозия и го обвини, че се е срещал тайно с бизнесмени в Гърция „свързани с определени международни играчи и избори за Кипър“. \r\nКодзиас също така обвини Ейде, че не е бил добре подготвен за последната конференция, посветена на Кипър в Кранс-Монтана в Швейцария и го обвини в „редица лъжи“.  Виктор Турмаков", "date": "2017-07-22", "title": "Ekathimerini: Гръцкият външен министър разкритикува Еспен Барт Ейде за провала на преговорите в Кипър"}
{"url": "http://www.focus-news.net/news/2017/07/22/2418410/viktor-orban-dali-evropa-shte-ostane-za-evropeytsitei.html", "text": "Унгарският министър-председател Виктор Орбан заяви, че бъдещето на Европа ще бъде основният въпрос за континента през  следващите десетилетия. „Дали Европа ще остане за европейците, дали Германия ще остане за германците и дали Унгария ще остане за унгарците?“, попита Орбан, цитиран от вестник Magyar Hirlap.\r\nОрбан сравни решаването на икономическите проблеми в Европа чрез внос на мигранти с корабокрушенец, който се опитва да утоли жаждата си с морска вода. „Да, това също е вода, но от нея проблемите само ще се увеличат“, посочи той. Министър-председателят подчерта, че културата на мигрантите контрастира рязко с тази на европейците. Той даде пример, че докато европейската култура счита, че жените и мъжете са равни, в ислямската култура жените са подчинени. \r\nОрбан също така посочи, че при разговор с представители на мюсюлманската общност е открил, че те смятат собствената си култура за по-силна от християнската. „Повторното образование и интеграцията на мигрантите няма да бъдат успешни  именно по тази причина“, заяви унгарският министър-председател. \r\n\"Не можем да сме солидарни с идеи, хора и групи, които просто са си поставили за цел  да променят европейската култура. Това влиза  в противоречие с европейското съществуване и култура. Не може да има солидарност, защото крайният резултат от нея би бил катастрофа\"- заяви  Орбан Виктор.\r\nПремиерът повтори, че солидарността не е цел, а такава е европейците да живеят безопасно в свобода и мир.   Виктор Турмаков", "date": "2017-07-22", "title": "Виктор Орбан: Дали Европа ще остане за европейците?"}
{"url": "http://www.focus-news.net/news/2017/07/22/2418411/dve-zheni-postradaha-pri-pozhar-v-hotel-v-stolichniya-kvartal-lozenets-obzor.html", "text": "Две жени пострадаха при пожар в хотел „Маринела“ в столичния квартал „Лозенец“. Сигналът за инцидента в подземна зала на хотела е подаден малко след 11.00 часа. На място са изпратени 8 пожарни коли и 4 линейки. След близо 3 часа пожарът беше потушен. При инцидента пострадаха две жени, които са откарани за преглед в УМБАЛСМ „Пирогов“. Две жени са преминали през спешното отделение на болницата, като едната остава за лечение в Клиниката по токсикология с интоксикация с пушечни газове. Другата жена е освободена.", "date": "2017-07-22", "title": "Две жени пострадаха при пожар в хотел в столичния квартал „Лозенец“ (ОБЗОР)"}
{"url": "http://www.focus-news.net/news/2017/07/22/2418404/blagoevgrad-v-manastira-sv-georgi-pobedonosets-kray-hadzhidimovo-se-provezhda-detski-pravoslaven-lager.html", "text": "В манастира „Св. Георги Победоносец” край Хаджидимово се провежда детски православен лагер. Това каза за Радио „Фокус“ - Пирин отец Теофил. По думите му в светата обител духовници и възпитатели помагат на децата не само да получат основни знания за православната вяра, а и да участват в духовния живот на манастира. Епархийският лагер е безплатен за децата и се организира от Неврокопската Света митрополия. „Всяко лято темата на занятията и игрите е различна. Тази година тя е определена с текст от Евангелието на Матей: “Там, където се съберат двама или трима в мое име, там съм и Аз посред тях”. Децата присъстват на сутрешните и вечерните богослужения. А тези от тях, които желаят се подготвят и приемат светото причастие“, каза отец Теофил.\r\nЛора КАЛЧЕВА", "date": "2017-07-22", "title": "Благоевград: В манастира „Св. Георги Победоносец” край Хаджидимово се провежда детски православен лагер"}
{"url": "http://www.focus-news.net/news/2017/07/22/2418413/reuters-amerikanskite-kongresmeni-sa-dostignali-do-saglasie-otnosno-proektozakona-za-sanktsiite-spryamo-iran-i-severna-koreya.html", "text": "Конгресмените републиканци и демократи от американският конгрес са достигнали до съгласие относно закона, който да позволи допълнителни санкции  Иран и Северна Корея, предаде  Reuters.\r\nЗаконът за „Противопоставяне на иранската дестабилизираща дейност“ бе приет от Сената преди месец, но бе задържан от долната камара, след като републиканците предложиха в него да се включат и санкциите срещу Северна Корея.  И двете камари на Конгреса ще трябва да гласуват отново ревизирания закон. \r\n „Важно е допълнението със Северна Корея  да не попречи на Конгреса веднага да приложи и законодателство за руските санкции и да изпратим пред президента този закон преди лятната ваканция“, посочи конгресменът – демократ Нанси Пелоси.  Според редица конгресмени проектозаконът би изпратил на президента Доналд Тръмп послание да запази твърда линия срещу Русия.  Виктор Турмаков", "date": "2017-07-22", "title": "Reuters: Американските конгресмени са достигнали до съгласие относно проектозакона за санкциите спрямо Иран и Северна Корея"}
{"url": "http://www.focus-news.net/news/2017/07/22/2418414/igor-dodon-shte-nastoyavam-da-ima-trima-deputati-ot-gagauzkata-avtonomiya-v-sledvashtiya-parlament.html", "text": "Президентът на Молдова Игор Додон заяви, че ще настоява да има определен брой депутатски места от Гагаузката автономия в следващия национален парламент, предаде Accent TV.\r\n„За гагаузите е ясно поставено в закона, че техни представи трябва да получат определен брой мандати. Ще настоявам за това, защото президентството е намесено. Затова и от  Гагаузката автономия трябва да има поне трима депутати. Ще постигнем това, вярвайте ми“, заяви Додон в ефира на една от телевизиите на Молдова.  Виктор Турмаков", "date": "2017-07-22", "title": "Игор Додон: Ще настоявам да има трима депутати от Гагаузката автономия в следващия парламент"}
{"url": "http://www.focus-news.net/news/2017/07/22/2418205/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "На фона на рязкото изостряне на тона на Берлин към Анкара, турският министър на икономиката Нихат Зейбекчи увери, че германските инвестиции в страната са напълно гарантирани както от турското правителство, така и от законите му, и отрече докладите за наличие на списък с германски компании, които Анкара подозира в предполагаема връзка с миналогодишния опит за държавен преврат, съобщава вестник Hurriyet.\r\nЗейбекчи се опита да успокои нарастващото напрежение между двамата съюзници в НАТО, като заяви, че кризата с Германия е временна и двете страни трябва да се въздържат от разговори, които биха причинили трайни икономически щети.\r\n„Твърдението, че турските власти са дали на Германия имената на германските компании, свързани с Гюлен, не е вярно. Това са фалшиви новини\", категоричен бе Зайбекчи.\r\n„Кризата между Турция и Германия е временна, трябва да се въздържаме от думи, които биха причинили трайно увреждане на икономиките\", призова турският министър, като същевременно настоя Берлин да направи преоценка на „неподходящите“ си коментари.  \r\n*** След края на обедната молитва в петък в близост до Лъвската порта в Ерусалим са избухнали сблъсъци между полиция и палестинци, като в тях са участвали и мюсюлмани, съобщава вестник The Jerusalem Post.\r\nПо данни на правоохранителните органи до сблъсъците се е стигнало, след като срещу силите за сигурност са хвърлени камъни. Полицията е отговорила с използването на водни оръдия, за да разпръсне групата протестиращи.\r\nВ близост до Храмовия хълм в старата част на Ерусалим също е имало сблъсъци, като полицейските служители са разпръснали насъбралата се тълпа с шумови гранати.\r\nДо безредици се е стигнало и в други градове на Западния бряг, включително Витлеем и Хеброн.\r\n***   Съветникът на президента на САЩ Доналд Тръмп Келиън Конуей заяви, че предизборната кампания на Републиканската партия не е имала нужда от руска помощ, за да получи „мръсна информация“ за опонента от Демократическата партия Хилари Клинтън, защото самата тя е била „истинско има́не за негативна информация“, пише   The Hill.\r\n„Бях мениджър на кампанията, която спечели. Не трябваше да търся на място, по-различно от Хилари Клинтън, при търсенето на увреждаща, негативна информация за Хилари Клинтън“, заяви Конуей. „Всичко бе при нея. Тя бе като ходещо, говорещо има́не за негативна информация“, добави тя. \r\nНай-големият син на президента Доналд Тръмп-младши бе подложен на критика, че се е срещнал преди година с руски адвокат, обещал компрометираща информация за Клинтън.  Президентският син заяви, че по време на срещата не е научил нищо ценно и че на срещата са били обсъждани най-вече въпросите около санкциите срещу Москва.\r\n*** Военноморското учение на Китай и Русия в Балтийско море, провеждано в периода между 21 и 28 юли не е насочено към трета страна. Това бе посочено от китайския вестник „Женмин Жибао“ във връзка с необоснованите обвинения на Запада към ученията. \r\nСпоред програмата на маневрите в тях ще участват 10 бойни кораба, повече от 10 изтребителя и хеликоптера с цел да се подобри възможността за издирване и спасяване и да се засили стратегическото партньорство и координация между Русия и Китай. „Три китайски кораба ще се редуват с руските при провеждането на маневрите, за да се подобрят морските сили на двете страни“, сочи китайският военен експерт Ли Джи. \r\n„Ученията целят развитието на китайско-руското задълбочено, стратегическо партньорство, да задълбочат приятелското и прагматично сътрудничество между двете въоръжени сили и да подобри възможността за съвместно справяне със заплахите за морската сигурност, чрез осигуряване на общи спасителни дейности и обща защита на морската икономическа дейност“, сочи китайското министерство на отбраната. \r\n„Китай е открит към военен обмен с други държави“, посочи Ли Джи.\r\n***  Прессекретарят на Белия дом Шон Спайсър подаде оставка от поста си, след като президентът на САЩ Доналд Тръмп нае Антъни Скарамучи за нов директор на отдел „Комуникации“, пише  The Hill.\r\nТръмп е предложил той да остане на поста си, но Спайсър е отказал, заявявайки не президента, че назначаването на Скарамучи е било голяма грешка.", "date": "2017-07-22", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/07/22/2418415/veliko-tarnovo-regionalniyat-tsentar-za-bezplatna-pravna-konsultatsiya-v-grada-e-initsiiral-12-dela-ot-nachaloto-na-mesets-may.html", "text": "12 дела са задвижени от Регионалния център за безплатна правна консултация във Велико Търново от началото на месец май. Тогава структурата започна официалната си работа в града. Товам каза за Радио „Фокус“ – Велико Търново адв. Ирена Стасинопулу, ръководител на Центъра. Тя уточни, че адвокатите предоставят безплатна правна консултация по всякакви въпроси, по които гражданите считат, че имат нужда от помощ. „Съответно, ако наистина техният случай е такъв, че да води последяващи стъпки за завеждане на дело, колегата адвокат, който консултира, подготвя и комплектува преписка и я изпраща до Националното бюро за правна помощ в тридневен срок. След това съответното лице получава безплатно първична правна помощ. Това означава, че му се осигурява адвокат, който да подготви документите и да води делото в Съда по съответния казус“, обясни адв. Стасинопулу. Към момента вече има около 17 разгледани случая. Приемното време на Центъра е всеки вторник и четвъртък от седмицата от 14.00 до 17.00 часа. Той се намира на ул. „Цанко Церковски“ 39, във Велико Търново. Гражданите могат да се запишат за консултация и на тел. 062/60 30 64 (всеки делничен ден от 09.00 до 17.00 часа).\r\nЛуиза ТРАНЧЕВА", "date": "2017-07-22", "title": "Велико Търново: Регионалният център за безплатна правна консултация в града е инициирал 12 дела от началото на месец май"}
{"url": "http://www.focus-news.net/news/2017/07/22/2418208/voa-liderat-na-islyamska-darzhava-prodalzhava-da-e-zhiv-spored-visshi-amerikanski-magistrati.html", "text": "Военният министър Джим Матис и директора на Националния център по контратероризъм на САЩ Ник Расмусен се усъмниха в информацията, че лидера на Ислямска Държава Абу Бакр ал Багдади е мъртъв, предаде VOA.\r\nДвамата висши американски магистрати се обединиха в мнението, че няма доказателства за смъртта на ал Багдади.\r\nРасмусен призова тези, които разпространиха информацията за кончината на джихадисткия лидер да представят някакви доказателства. Според неговите думи той „не е видял нищо, което да го убеди, че лидерът на Ислямска държава е премахнат от бойното поле“.\r\nПревод и редакция:", "date": "2017-07-22", "title": "VOA: Лидерът на Ислямска държава продължава да е жив, според висши американски магистрати"}
{"url": "http://www.focus-news.net/news/2017/07/22/2418206/predstoyashti-sabitiya-v-stranata-za-22-yuli-agentsiya-fokus.html", "text": "Националният съвет по туризъм (НСТ) ще проведе изнесено заседание в  к. к. Златни пясъци под ръководството на министъра на туризма Николина Ангелкова. От 13.00 часа министър Ангелкова ще даде брифинг за журналисти в сградата на хотел „Адмирал“ в курорта.\r\n***\r\nОт 11.00 часа в парк „Заимов” ще има детска програма на „Арт Театър”.  От 19.00 часа ще се състои концерт на Младежки струнен квартет.\r\n***\r\nОт 19.00 часа на Лятната естрада в Борисовата градина ще се състои концерт на Софийския духов оркестър.\r\n***\r\nЕдинственият форум в Европа на най-масовия спорт в света - тениса на маса, който събира състезатели от 4 поколения, ще се проведе във ваканционно селище „Албена“ от 22 до 30 юли.\r\n***\r\nЗапочва осмото издание на фестивала \" Дни на класиката в Балчик\".\r\n***\r\nОт 19.00 часа на пл. „Никола Вапцаров“ с безплатен концер ще стартира музикалното турне One Love Tour.\r\n***\r\nНа 22 и 23 юли  Боровец ще бъде домакин на Държавния Личен и Отборен Шампионат по планинско колоездене в  дисциплината спускане.\r\n***\r\nОт 17.00 часа в зала 2 на Експо център „Флора“ ще се състои концертът \"20 години дуо Росен Идеалов - Георгита Бояджиева\".\r\n***\r\nОт 20.00 часа в Експо център \"Флора\" ще се състои концерт на дамския дует Мария Каракушева и Мария Силвестър, който е част от съпътстващата програма на изложението \"С книга на плажа\".\r\n***\r\nОт 21.00 часа на сцена \"Охлюва\" ще се проведе официалното откриване на Международния филмов фестивал Бургас.\r\n***\r\nОт 18.00 часа по улица „Васил Левски“ и пред Община Верлико Търново ще се проведе дефиле на участниците в XX Международен фолклорен фестивал Велико Търново 2017.\r\n***\r\nОт 20.00 часа в Летния театър официално ще бъде открит XX Международен фолклорен фестивал Велико Търново 2017.\r\n***\r\nОт 20.00 часа на сцена „Арт лято“ в парк „Асеневци“ ще бъдат закрити Дните на модерното изкуство.\r\n***\r\nОт 10.00 часа в местността Валога, край с. Оходен, ще се проведе IV Международен фестивал за древни култури „Слънцето на Тодорка“ – дейности по програма.\r\n***\r\nОт 10.00 часа в новия Младежки център ще  се проведе открит урок по бокс с участието на боксовите клубове  Бояджик“ – Априлец, „Димитър Щилянов“ – Стара Загора и „Спартак“ – Димитровград.\r\n***\r\nОт 09.00 часа на пл. „Защитата на Каварна“ ще бъде открит „музей на открито“ на исторически оръжия. Със Събитието ще започнат честванията в града на 140 години от\r\nКаварненското въстание. От 09.30 часа ще бъдат поднесени цветя и почетен караул на паметниците на Еранос Ераносян и Андрей Василев-Амирата. От 19.00 часа в парка до спортната зала ще се състои военно-историческа възстановка „Защитата на Каварна“.\r\n***\r\nОт 16.00 часа на стадион „Огоста“ ще се състои встъпителната церемония на Деветият регионален полуфинал на Kamenitza Фен Купа 2017. Веднага след края ѝ ще бъде проведен демонстративен мач между отбора на община Монтана и сборен тим на местни журналисти.\r\n***\r\nВ село Брестовец  за седма година ще се проведе станалата традиционна Родова среща. Гост на събитието ще е народният представител от ПП ГЕРБ Владислав Николов.\r\n***\r\nОт 19.00 часа официално ще бъде открит празника на Левочево. Ще се проведе и среща на родените през 1967 г. Ще има и празничен концерт с участието на Певчевска група „Надежда” – с. Левочево, Веселина Бабаджанкова, самодейни състави и др.\r\n***\r\nОт 09.00 часа в двopa нa Πpoфecиoнaлнa гимнaзия пo eлeĸтpoтexниĸa „Г. C. Paĸoвcĸи“ ще се проведе тypниp пo cтpийт фитнec.\r\n***\r\nОт 21.00 часа в Античен форум „Августа Траяна“ ще се състои събитие от поредицата Летни музикални вечери – Античен форум 2017.\r\n***\r\nОт 10.00 часа в историческата местност „Костина“ ще започне 10-то издание на „Празника на народния обичай и автентичната носия”. От 19.30 часа ще започне празничен концерт на Мария и Магдалена Филатови.\r\n***\r\nОт 18.00 часа в Градския парк на Ямбол МГЕРБ-Ямбол ще стартират инициативата „Прочети книга–бъди различен”.\r\n***\r\nОт 21.00 часа в Лятното кино в Градския парк ще бъде излъчен филмът „Козият рог“. Прожекцията е част от инициативата за представяне на златните български филми – всяка петъчна вечер до 1 септември, включително.", "date": "2017-07-22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2017/07/22/2418209/radio-free-europe-politicheskoto-razdelenie-v-moldova-se-zadalbochava.html", "text": "Искането на молдовски депутати да бъдат изтеглени руските войски от Приднестровието задълбочи политическото разделение между про-европейското правителство в страната и приятелски настроения към Русия президент, пише Radio Free Europe.\r\nВ заседание проведено на 21 юли, 61 от общо 101 депутата в парламента на страната, гласуваха за „символична“ декларация, която иска изтеглянето на руските войски, оръжия и друго военно оборудване от Приднестровието.\r\nВ декларацията се заявява, че присъствието на руски войски „нарушава конституционните текстове за независимост, суверенитет и териториален интегритет“ на Молдова.\r\nПревод и редакция:", "date": "2017-07-22", "title": "Radio Free Europe: Политическото разделение в Молдова се задълбочава"}
{"url": "http://www.focus-news.net/news/2017/07/22/2418210/balkan-insight-vatreshni-borbi-slozhiha-kray-na-upravlyavashtata-koalitsiya-v-bosna-i-hertsegovina.html", "text": "След месеци на караници и блокиране на гласувания, управляващата коалиция в Босна и Херцеговина се разцепи, предава Balkan Insight.\r\nВтората по големина бошняшка ( босненско-мюсюлманска) партия, Съюза за по-добро бъдеще (СББ) обяви, че излиза от коалицията с най-голямата бошняшка партия в страната „Партията на демократичното действие“ (СДА).\r\nСлед месеци на политическа криза, в която бяха въвлечени голяма част от основните политически партии в страната, действието на СББ сложи официален край на коалицията, която държа властта на национално ниво, както и на федерално (Босненската федерация).\r\nСитуацията ескалира, след като лидерите на СДА и СББ си размениха отровни реплики и взаимни обвинения в престъпления и непростими гафове.\r\nПревод и редакция:", "date": "2017-07-22", "title": "Balkan Insight: Вътрешни борби сложиха край на управляващата коалиция в Босна и Херцеговина"}
{"url": "http://www.focus-news.net/news/2017/07/22/2418207/afp-emirat-na-katar-e-gotov-za-razgovori-otnosno-krizata-v-persiyskiya-zaliv-no-suverenitetat-na-stranata-mu-tryabva-da-bade-uvazhen.html", "text": "Емирът на Катар Хамад бин Халифа Ал Тани заяви, че неговата страна е готова на разговори за разрешаването на дипломатическата криза с нейните съседки от Персийския залив, но с условието, че ще запази суверенитета си, предаде AFP.\r\n„Ние сме отворени за диалог, който да разреши проблемите, стига суверенитета на Катар да бъде уважен“, заяви емира.\r\nИзявлението на Хамад бин Халифа Ал Тани е първото му публично такова, откакто Саудитска Арабия и нейните съюзници прекъснаха дипломатическите си връзки с Катар.\r\n„Всяко решение по въпроса трябва да се основава на два принципа: да не е форма на диктат, а по скоро взаимни ангажименти, поети от двете страни“", "date": "2017-07-22", "title": "AFP: Емирът на Катар е готов за разговори относно кризата в Персийския залив, но суверенитетът на страната му трябва да бъде уважен"}
{"url": "http://www.focus-news.net/news/2017/07/22/2418416/katastrofa-zatrudni-za-okolo-2-chasa-dvizhenieto-po-avtomagistrala-magistrala-trakiya-obzor.html", "text": "Катастрофа затрудни за около 2 часа движението в двете посоки на автомагистрала „Тракия“ при 150 км. Сигналът за инцидента е подаден малко след 07.00 часа. По първоначална информация лек автомобил с турска регистрация, движещ се в посока София, ударил движещата се пред него кола, превозваща лодка. В резултат на удара лодката е преминала през мантинелата в отсрещното платно за движение и е ударила в лек автомобил. При инцидента няма пострадали, но до изтегляне на ремаркето и приключване на огледа на място се образуваха тапи. През цялото време пътни полицаи регулираха движението. В резултат на образувалата се тапа в посока Бургас станаха още няколко леки пътни инциденти.", "date": "2017-07-22", "title": "Катастрофа затрудни за около 2 часа движението по автомагистрала магистрала „Тракия“ (ОБЗОР)"}
{"url": "http://www.focus-news.net/news/2017/07/22/2418211/times-of-israel-otnosheniyata-mezhdu-palestinskata-avtonomiya-i-izrael-sa-zamrazeni.html", "text": "Президентът на Палестинската Автономия Махмуд Аббас обяви, че всички взаимоотношения между Автономията и Израел ще бъдат замразени, докато Израел не се откаже от мерките предприети срещу палестинците в района на джамията Ал-Акса и Ерусалим, предава The Times of Israel.\r\nАббас порица Израел за поставянето на детектори за метал в района на Храмовия хълм. Според него това се прави „за да се наложи суверенитет над Ал-Акса“\r\nПревод и редакция:", "date": "2017-07-22", "title": "Times of Israel: Отношенията между Палестинската Автономия и Израел са замразени"}
{"url": "http://www.focus-news.net/news/2017/07/22/2418214/sas-simvolichna-parva-kopka-ofitsialno-zapochna-stroitelstvoto-na-tretiya-lach-na-metroto-v-sofiya-obzor.html", "text": "Със символична „първа копка“ в квартал „Овча купел“ официално започна строителството на третия лъч на метрото в София. По време на церемонията, кметът на София Йорданка Фандъкова съобщи, че в квартал „Овча купел“ ще бъдат изградени 3.8 км метролинии и 4 нови метростанции, които ще свържат квартала с централната градска част, като само след по-малко от две години и половина, жителите на тази част от града, които са трудно обезпечени с градски транспорт в момента, ще могат да стигат до центъра за между 12 и 14 минути. Според нея проектът за метрото, който е най-големият и успешен проект, финансиран с европейски средства, е ясно доказателство за ефекта от партньорството между Европейската комисия, националното правителство и Общината. По думите ѝ днес започват същинските строителни дейности по изграждането на втория етап от третата линия на метрото. Кметът на столицата отбеляза, че благодарение на този проект ще бъдат спестени вредни емисии, вследствие на използването на метрото, което е най-екологичният транспорт. \r\nЗам.-председателят на Европейската комисия, отговарящ за работните места, растежа, инвестициите и конкурентоспособността, Юрки Катайнен каза, че метрото в София е важна инвестиция за България. По думите му този проект е съфинансиран от страна на ЕС, което ще рече, че финансирането е осигурено от други европейци. Според него това е пример за проява на солидарност, който е основна ценност на ЕС. Катайнен каза, че тези ценности са: още господство на закона, прозрачност в демокрацията, сигурност, социална политика, развитие на вътрешния пазар. Зам.-председателят на Европейската комисия припомни, че България ще има особени отговорности за запазването на ЕС по време на свето председателство на Съвета на Европа в началото на следващата година. \r\nЕврокомисарят Мария Габриел посочи, че европейската солидарност може да бъде усетена само благодарение на работата на местно и национално ниво. Според Габриел, солидарността е важна и от гледна точка на ресора, който тя заема като еврокомисар – цифрова икономика и общество.\r\nИнж. Стоян Братоев, директор на „Метрополитен“ съобщи, че влаковете от третата линия на метрото в София ще имат опция да се управляват без машинист. По думите му най-дълбоката спирка на метрото в София е на „Орлов мост“, след това е „Сердика“, а след това - „Джеймс Баучер, а в „Овча купел“ участъкът позволява да се строи по-на плитко. Той увери, че строежът на метрото ще бъде завършен в срок и през есента на 2019 г. софиянци ще могат да се возят по новата линия. По думите му всички спирки от третата линия на метрото ще бъдат със стъклени прегради между пътниците и влаковете, които ще бъдат с 1,5 м високи, с отваряеми врати.\r\nМинистърът на транспорта, информационните технологии и съобщенията Ивайло Московски коментира, че софийското метро има най-висока добавена стойност за една устойчива и последователна политика в сферата на транспорта.", "date": "2017-07-22", "title": "Със символична „първа копка“ официално започна строителството на третия лъч на метрото в София (ОБЗОР)"}
{"url": "http://www.focus-news.net/news/2017/07/22/2418212/afp-beliyat-dom-predupredi-iran-za-seriozni-posledstviya-ako-ne-osvobodyat-zadarzhanite-amerikanski-grazhdani.html", "text": "Съобщение от Белият Дом, предадено от AFP, сериозно покачи напрежението върху Иран, след като в него беше поставено искане за бързото освобождаване на задържаните от Ислямската Република американци.\r\n„Президентът Тръмп е готов да създаде нови и сериозни проблеми за Иран, освен ако всички, несправедливо задържани, американски граждани не бъдат освободени и върнати“, пишат в съобщението от Белия Дом.\r\nРеакцията от страна на президентската администрация беше предизвикана от осъждането на 10 години затвор на американски гражданин, изследовател от университета в Принстън, обвинен в „инфилтрация“.", "date": "2017-07-22", "title": "AFP: Белият Дом предупреди Иран за сериозни последствия, ако не освободят задържаните американски граждани"}
{"url": "http://www.focus-news.net/news/2017/07/22/2418215/reuters-trideset-predpolagaemi-teroristi-sa-likvidirani-v-sinay.html", "text": "Въоръжените сили на Египет са ликвидирали 30 преполагаеми терористи в Северен Синай, след операции по земя и въздух, според съобщение от египетските военни , предадено от Reuters.\r\nВоенните твърдят, че 30 „много опасни“ бойци са убити, а още пет са арестувани по време на операциите. В съобщението не се уточнява дали жертвите са членове на някоя организация.\r\nПревод и редакция:", "date": "2017-07-22", "title": "Reuters: Тридесет предполагаеми терористи са ликвидирани в Синай"}
{"url": "http://www.focus-news.net/news/2017/07/22/2418213/balgariya-komentari-v-svetovnite-medii-agentsiya-fokus.html", "text": "Четирима българи, които се признаха за виновни по обвинения в манипулация на банкомати в Тринидад и Тобаго, са осъдени да платят над 90 хил. долара или да изтърпят наказание от три години лишаване от свобода, съобщава местният вестник  Trinidad and Tobago Guardian Online .\r\nДаниел Неделчев и Емил Михалев, и двамата на 25 г., обвинени в умишлено повреждане на банкомат, кражба от машината и притежание на оборудване за издаване на дубликати на карти, бяха глобени с 25 хил. долара. На тях им беше наредено да платят незабавно 15 хил. долара, а останалата част – до 28 юли. В противен случай ги заплашва затвор от три години. \r\nСрещу Даниел Неделчев и Емил Михалев бяха повдигнати обвинения по-малко от седмица, след като двама други български граждани бяха арестувани и обвинени в подобни престъпления.\r\nПо-рано полицията съобщи, че Димитър Георгиев, 47-годишен рибар, и Тончо Тончев, 22-годишен студент, са обвинени в измама с банкомат. Според правоохранителните органи двамата мъже притежават машина за издаване на дубликати на карти. Те отговаряха пред магистратите за нарушение на Закона за електронния трансфер на средства. Наложената им глоба е в размер на 40 хил. долара. \r\nЧетиримата българи са задължени да платят глоби и по обвиненията, като общата стойност на сумата, която трябва да платят, е над 90 хил. долари.\r\n*** През 2016 г. служителите на Агенция „Митници“  са конфискували по границите на България 638 248 фалшиви стоки, нарушаващи правата на интелектуалната собственост, предава Independent Balkan News Agency, като се позовава на доклад на Европейската комисия, публикуван на 20 юли. \r\nВ документа се уточнява, че иззетите фалшиви стоки са наполовина по-малко, отколкото е бил броят на конфискуваните такива предмети през 2015 г. Наблюдава се и намаление на броя на случаите на фалшиви стоки в България - от 497 през 2015 г. на 436 през 2016 г., спад от около 12 %, според данните в разпространения от ЕК текст.\r\nДокладът показва, че Китай е начело на фалшивите стоки, транспортирани в държавите от ЕС - митническите служители в Общността конфискуват повече от 5,6 млн. китайски играчки, около 22 % от общия брой на играчките, иззети по границите на ЕС. Проблем представляват и тютюневите изделия – конфискувани са 4,6 млн. произведени в Китай цигари, а също и 4,4 млн. хранителни продукти.\r\n*** Министърът на отбраната на България Красимир Каракачанов се е обърнал към корпорация \"МиГ\" с молба да се изследват българските изтребители МиГ-29 и да се изчисли стойността на ремонта им, предаде  Военное обозрение.\r\nВ момента страната обсъжда вариантите за ремонта на 15 самолета. „Предлагам в България да пристигнат специалисти от „МиГ“, които да проверят състоянието на двигателите и да направят изчисление на необходимите средства за ремонта на изтребителите на българската авиация“, заяви Каракачанов. Той добави, че министерството разглежда възможности за модернизацията на 14 щурмови самолета Су-25.\r\nСъщо така министърът съобщи, че страната може да подкрепи идеята за „военен Шенген“ но преди това трябва да проведе преговори със съюзниците в НАТО. Идеята за „военен Шенген“ е предложена от американския генерал Бен Ходжис за по-оптимизиран режим за прехвърляне на войски между страните от Алианса.\r\n***  Външният министър на България заяви, че е „важно България да докаже, че може да достигне консенсус по време на председателството в Съвета на ЕС“. Според нея Съюзът трябва да осъзнае, че „солидарността е важен елемент от охраната на външните граници“, пише   Комсомольская правда.\r\n „Западните Балкани и политиката на добросъседство ще бъдат основни приоритети не само по време на нашето, но и в рамките на настоящето правителство“, посочи тя.\r\nМинистърът напомни, че присъединяването на България към Шенген е основен приоритет и всички български институции полагат максимални усилия за това. „Ние трябва да работим по-активно и да засилим своето участие в Икономическия валутен съюз. Трябва да се възползваме от момента и да се опитаме да се присъединим към механизма ЕRМ-2, който предшества членството в Еврозоната“, обясни Захариева.\r\n*** Депутатите от ВМРО-ДПМНЕ и от коалиция „За по-добра Македония“ поискаха от председателя на парламента Талат Джафери да свика  извънредно заседание, на което ще се разгледа договорът за добросъседство и сътрудничество с България, предаде македонската медия „Макфакс.\r\n\"Настояваме колкото е възможно по-скоро да се свика заседание,  заради това, че след подписването на този договор, парламентът няма да има никаква възможност да променя този договор, т.е., ако договорът бъде подписан в тази форма, в която бе представен пред нас, след това ще бъде напразен какъвто и да е дебат и дискусия в парламента \", заяви Илия Димовски.\r\n„Очевидно е , че някой лъже обществеността - или господин Заев лъже  обществеността и парламента, твърдейки, че договорът все още е отворен и може да претърпи промени или българският външен министър Екатерина Захариева излъга българската общественост, когато каза, че споразумението е затворено и не може да претърпи никаква промяна“, посочи той.\r\nТой поиска от Джафери да не бави процедурата за свикване на извънредното заседание.\r\n*** Управляващата в Македония партия СДСМ реагира на искането на опозиционната ВМРО-ДПМНЕ договорът за добросъседство с България да се обсъди по време на пленарно заседание на парламента. Според партията докато е била на власт ВМРО-ДПМНЕ за 11 години е преговаряла тайно със съседните, внасяла е разделение и омраза, изолирала е Македония и е нарушавала нейната международна позиция в ущърб на националните и държаните ѝ интереси,  предаде „Точка“.\r\n\"За разлика от такъв антидържавническия метод , правителството  на СДСМ укрепва позицията на Македония, слага край на разделението и отваря евроатлантическите перспективи. Договорът за добросъседство с България ясно потвърждава позицията, че става дума за две отделни държави, за два отделни народа и за два отделни езика. С подписването на договора Македония става пример за сътрудничество на Балканите, защото са рядкост държавите в региона, в които въпросите се решават взаимно и по собствена воля \", заявиха от СДСМ.\r\n*** Според опозиционната македонска партия ВМРО-ДПМНЕ, ако договорът за добросъседство между Македония и България е добър и ако решава проблемите, то тогава няма защо той да е скриван. Партията отново поиска извънредно заседание в парламента  и открит дебат с публично приложен текст на споразумението, предаде македонската медия  “Алфа ТВ“.\r\n„Ако договорът за добросъседство е добър и ако решава проблеми няма защо да го крият нито министър-председателя Зоран Заев, нито външният министър Никола Димитров“, сочат от ВМРО-ДПМНЕ. Те днес отново поискаха извънредно заседание и открит дебат с публично приложен текст на споразумението с България. От ВМРО-ДПМНЕ подчертават, че ако наистина този договор е добър, той ще получи подкрепа и от Парламента, и от всички граждани на Македония, а укриването само по себе си е ясно послание, че има нещо драстично проблематично него.\r\n„Според нас, ако не бъдат включени основните забележки, които дадохме на Зоран Заев, тогава този договор ще бъде в ущърб на Македония. Следователно, изключително ясно и точно търсим господин Талат Джафери, председателят на парламента да не бави процедурата за свикване на извънредно заседание заради това, че по такъв начин ще бъде и той съучастник в процес, който ще е вреден за македонския народ и за Република Македония“, сочи Илия Димовски от ВМРО-ДПМНЕ.\r\n На свой ред Заев заяви, че договорът е отлична база за компромис и остава отворен до своето  подписване.\r\n***  Според министър-председателя на Македония Зоран Заев договорът с България за добросъседство отваря сериозни перспективи за страната и от него тя може да получи сериозна полза. „Договорът ще бъде сключен, когато бъде ратифициран от парламента“, заяви министър-председателят, предаде македонската медия  „Вечер“.\r\nТой добави, че договорът за добросъседство с България е затваряне на глава, която е била проблематична през изминалия период.\r\n„ След всички предложения, които ще получим от експертната общественост, от парламента и правителството, се надявам, че ще се стигне до сключване на договора. Споразумението се носи от парламента. Парламентът в крайна сметка гласува. Ако нещо е във вреда на Македония, нашият парламент има пряка отговорност към гражданите и не трябва да се страхуваме. Ако е нещо добро, парламентът ще гласува. Аз като политик, който продължава да търси подкрепа от гражданите, няма да позволя и косъм да падне от Македония в нейните перспективи“, подчерта премиерът Заев, отговаряйки на журналистически въпрос.\r\n*** Според министър-председателя на Скопие договорът за добросъседство с България отваря сериозни перспективи за Македония, от които тя ще има сериозни ползи, предаде македонската медия „Фактор“.\r\n„Договорът ще бъде сключен, когато го ратифицира парламента“  добавя премиерът. Той обясни, че договорът за добросъседство с България е затваряне на глава, която е била проблематична през изминалия период.\r\nОпозиционната партия  ВМРО-ДПМНЕ продължи да иска на открито заседание да се разгледа проекта на договора, който на Илинден трябва да се подпише с България.\r\n\"Ако договорът е добър и ако договорът решава проблеми, както казват в СДСМ, няма защо да го крият. Ако договорът е добър, те ще получат подкрепа и от парламента, и от гражданите \"- посочиха от ВМРО-ДПМНЕ.\r\n„Обществеността ще има поглед и ще получи време, за да обсъди договора за добросъседство с България“, заяви министърът на външните работи на Македония Никола Димитров.", "date": "2017-07-22", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/07/22/2418217/al-jazeera-iran-obvini-sasht-che-se-opitva-da-sabotira-yadrenata-sdelka.html", "text": "Иран обвини САЩ, че не изпълнява задълженията си по ядрената сделка от 2015 г., след като от Вашингтон наложиха нови санкции на Техеран, заради програмата за разработка на балистични ракети на Ислямската република, предава Al Jazeera.\r\nНа среща във Виена, на която се обсъждаха промени в ядрената сделка, Аббас Арагчи, Заместник-министър на Външните работи на Иран, заяви че санкциите „са в нарушение“ на договорката между Техеран и шест други страни, сред които и Вашингтон.\r\n„Обсъждахме в детайли санкциите и случаите, в които американците се забавиха да изпълнят ангажиментите си, както и случаите на нарушение на сделката“, сподели Арагчи в разговор с репортери.\r\n„Ние посочихме един по един, случаи, в които американците, през последната година и половина, са действали без добра воля, а даже с лоши намерения“.\r\nАрагчи заяви, че САЩ „се опитва да саботира ситуацията, да изплаши чуждите компании, които искат да инвестират в Иран“.", "date": "2017-07-22", "title": "Al Jazeera: Иран обвини САЩ, че се опитва да саботира ядрената сделка"}
{"url": "http://www.focus-news.net/news/2017/07/22/2418216/interfaks-na-havaite-zapochnaha-podgotovka-na-naselenieto-za-yadrena-ataka-ot-severna-koreya.html", "text": "Започна подготовка на населението на Хавайските острови за възможна ядрена атака от страна на Северна Корея (КНДР), предава Интерфакс.\r\nЗаконодателите от щата са поискали плановете от епохата на Студената война да бъдат обновени, за да бъде посрещната заплахата от страна на КНДР, която разработва атомно оръжие и балистични ракети, които са способни да достигнат до островите.\r\nВъв връзка с това хавайската служба за извънредни ситуации е пуснала образователна програма, в рамките, на която считано от месец Ноември 2017 г., всеки първи работен ден от месеца ще бъда пробвана система за предупреждение за ядрена атака. По този начин хавайците ще чуят воя на сирените за първи път от края на 80-те години.\r\nПревод и редакция:", "date": "2017-07-22", "title": "Интерфакс: На Хаваите започнаха подготовка на населението за ядрена атака от Северна Корея"}
{"url": "http://www.focus-news.net/news/2017/07/22/2418219/reuters-gornata-kamara-na-polskiya-parlament-odobri-predlaganite-promeni-vav-varhovniya-sad.html", "text": "Горната камара на полския парламент одобри реформите във Върховния Съд, предложени от управляващата партия Право и Справедливост, предаде Reuters.\r\nПромените бяха яростно атакувани от критици, които твърдят, че те ще нарушат принципа за разделението на властите, а именно изпълнителната и съдебната.\r\nЗа да се превърне в закон, предложението трябва да бъде подписано от Анджей Дуда, съюзник на управляващата партия.\r\nПревод и редакция:", "date": "2017-07-22", "title": "Reuters: Горната камара на полския парламент одобри предлаганите промени във Върховния Съд"}
{"url": "http://www.focus-news.net/news/2017/07/22/2418222/13-dni-sled-izchezvaneto-na-16-godishniya-kristiyan-ot-trigrad-izdirvaneto-mu-priklyuchi-bez-rezultat-obzor.html", "text": "13 дни след изчезването на 16-годишния Кристиян от Триград, издирването му приключи без резултат. На 8 юли той блъсна пешеходци в района на Триград. Момчето е било без книжка и е избягало от мястото на инцидента. Обявено е за общодържавно издирване. При инцидента пострадаха петима души. Сред тях е и 6-годишно момиче. Случаят се наблюдава от Районната прокуратура в Девин, образувано е досъдебно производство. Издирването на момчето продължи 12 дни и в него се включиха служители на МВР и местни доброволци.\r\nДни преди да бъде прекратено издирването на Кристиян, се появи информация, че е бил видян от жени, отишли за гъби. Кметът на Триград Цветан Славков обаче опроверга тази информация.", "date": "2017-07-22", "title": "13 дни след изчезването на 16-годишния Кристиян от Триград, издирването му приключи без резултат (ОБЗОР)"}
{"url": "http://www.focus-news.net/news/2017/07/22/2418218/abc-news-shon-spaysar-se-chuvstva-oblekchen-sled-ostavkata-mu-kato-pressekretar-na-beliya-dom.html", "text": "Шон Спайсър сподели за ABC News, че се чувства „облекчен“, след като подаде оставка от поста на прессекретар на Белия Дом.\r\nНа въпрос относно причните за оставката той отговори, че „Организационно те имат нужда от ново начало“, имайки предвид администрацията на Белия Дом.\r\nПревод и редакция:", "date": "2017-07-22", "title": "ABC News: Шон Спайсър се чувства „облекчен“, след оставката му като прессекретар на Белия Дом"}
{"url": "http://www.focus-news.net/news/2017/07/22/2418220/express-es-poiska-ot-velikobritaniya-grazhdanite-mu-da-mogat-da-zhiveyat-zaedno-s-neevropeyskite-si-sapruzi-na-ostrovite.html", "text": "Едно от основните разминавания в преговорите по развода между Европейския съюз и Великобритания, е настояването на ЕС, гражданите му, живеещи в Обединеното Кралство, да могат да доведат своите съпрузи, които не са граждани на общността, пише Express.\r\nОт своя страна Великобритания настоява, че това може да се случи само ако съответното лице може да докаже, че има необходимия доход, за да издържа тези, които е довел. Освен това те ще бъдат подлагани на изпит по английски език.\r\nПревод и редакция:", "date": "2017-07-22", "title": "Express: ЕС поиска от Великобритания гражданите му да могат да живеят заедно с неевропейските си съпрузи на островите"}
{"url": "http://www.focus-news.net/news/2017/07/22/2418224/express-vnoskata-na-velikobritaniya-kam-es-se-e-uvelichila-dvoyno.html", "text": "Великобритания е била принудена да даде стотици милиони лири допълнително, като вноска към бюджета на Европейския Съюз през месец юни, след като Европейската Комисия е изразила претенции към Обединеното Кралство, че е плащало по-малко от необходимото през последните години, пише Express.\r\nПравителството на Великобритания е превело 1,25 милиарда лири контрибуция към ЕС – 258 милиона лири повече от стандартното си плащане, според данни оповестени в петък.\r\nСправка в националната статистическа служба на Великобритания сочи, че през юни 2016 г., Обединеното Кралство е платило повече от двойно по-малко – 502 милиона лири.\r\nДопълнителните разходи през изминалия месец помогнаха на Великобритания да достигне нови рекордни нива на външния си дълг. Неочакваното плащане е накарало правителството да изтегли нови заеми в размер на 6.9 милиарда лири. Така общия дълг вече е приблизително 1,75 трилиона лири или 87,4% от Брутния Вътрешен Продукт на кралството.\r\nПревод и редакция:", "date": "2017-07-22", "title": "Express: Вноската на Великобритания към ЕС се е увеличила двойно"}
{"url": "http://www.focus-news.net/news/2017/07/22/2418223/morning-star-hilyadi-izlyazoha-po-ulitsite-na-polsha-za-da-vazprepyatstvat-smartnata-prisada-na-sadebnata-sistema.html", "text": "Десетки хиляди поляци излязоха по улиците на градовете, за да протестират срещу закона, който според тях е „смъртната присъда“ на независимостта на съдебната система на страната, пише Morning Star.\r\nПредложеният от управляващата партия „Право и справедливост“ закон, предвижда да бъдат освободени всички съдии от Върховния Съд, като се даде право на парламента да назначи нови на тяхно място. \r\nЗаконът беше приет от долната камара на полския парламент в четвъртък, а в петък това направи и горната камара.  \r\n   Остава предложението да бъде ратифицирано и от президента Анджей Дуда, за да влезе то в сила. Това изглежда няма да бъде пречка, тъй като той беше избран за президент от редиците на управляващата партия.\r\nДесетки хиляди изразиха несъгласието си с действията на управляващите, защото, според тях, законът е противоконституционен и ще постави политиците в позиция да управляват процесите в съдебната система.\r\nПревод и редакция:", "date": "2017-07-22", "title": "Morning Star: Хиляди излязоха по улиците на Полша, за да възпрепятстват „смъртната присъда“ на съдебната система"}
{"url": "http://www.focus-news.net/news/2017/07/22/2418221/the-guardian-interpol-pusna-spisak-s-predpolagaemi-teroristi-gotveshti-samoubiystveni-atentati-v-evropa.html", "text": "Интерпол е пуснал циркулярно съобщение със списък от 173 души, за които се предполага, че са подготвени да осъществят самоубийствени атентати в Европа, като отмъщение за военните поражения на джихадистите в Близкия Изток, съобщи The Guardian.\r\nГлобалната организация за борба с престъпността е получила списъка от разузнавателните служби на САЩ, които пък са го прихванали по време на операциите си срещу терористите в Сирия и Ирак.\r\nЕвропейските анти-терористически мрежи са притеснени, че след изчезването на „халифата“ в Близкия Изток, рискът от самоубийствени атентати в Европа ще се увеличи.\r\nНяма доказателства, че някое от лицата, посочени в списъка, е на територията на Европа, но циркулярното писмо на Интерпол има за цел да провери дали разузнавателните служби на страните от ЕС имат данни за тях. Освен това подобно писмо подсказва мащаба на опасността, която грози Европа.\r\nПревод и редакция:", "date": "2017-07-22", "title": "The Guardian:  Интерпол пусна списък с предполагаеми терористи, готвещи самоубийствени атентати в Европа"}
{"url": "http://www.focus-news.net/news/2017/07/22/2418226/reuters-silna-burya-v-nova-zelandiya-predizvika-namesata-na-armiyata.html", "text": "В най-големият град на южния остров на Нова Зеландия, Дънедин, е обявено бедствено положение, поради силна буря, съобщава Reuters.\r\nСтотици домове са евакуирани, прекратено е движението по магистралите, а армията е призована да помогне на бедстващите.\r\nПревод и редакция:", "date": "2017-07-22", "title": "Reuters: Силна буря в Нова Зеландия предизвика намесата на армията"}
{"url": "http://www.focus-news.net/news/2017/07/22/2418225/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Интерпол е пуснал циркулярно съобщение със списък от 173 души, за които се предполага, че са подготвени да осъществят самоубийствени атентати в Европа, като отмъщение за военните поражения на джихадистите в Близкия Изток, съобщи The Guardian.\r\nГлобалната организация за борба с престъпността е получила списъка от разузнавателните служби на САЩ, които пък са го прихванали по време на операциите си срещу терористите в Сирия и Ирак.\r\nЕвропейските анти-терористически мрежи са притеснени, че след изчезването на „халифата“ в Близкия Изток, рискът от самоубийствени атентати в Европа ще се увеличи.\r\nНяма доказателства, че някое от лицата, посочени в списъка, е на територията на Европа, но циркулярното писмо на Интерпол има за цел да провери дали разузнавателните служби на страните от ЕС имат данни за тях. Освен това подобно писмо подсказва мащаба на опасността, която грози Европа.\r\n***Едно от основните разминавания в преговорите по развода между Европейския съюз и Великобритания, е настояването на ЕС, гражданите му, живеещи в Обединеното Кралство, да могат да доведат своите съпрузи, които не са граждани на общността, пише Express.\r\nОт своя страна Великобритания настоява, че това може да се случи само ако съответното лице може да докаже, че има необходимия доход, за да издържа тези, които е довел. Освен това те ще бъдат подлагани на изпит по английски език.\r\n***Десетки хиляди поляци излезнаха по улиците на градовете, за да протестират срещу закона, който според тях е „смъртната присъда“ на независимостта на съдебната система на страната, пише Morning Star.\r\nПредложеният от управляващата партия „Право и справедливост“ закон, предвижда да бъдат освободени всички съдии от Върховния Съд, като се даде право на парламента да назначи нови на тяхно място. \r\nЗаконът беше приет от долната камара на полския парламент в четвъртък, а в петък това направи и горната камара.  \r\n   Остава предложението да бъде ратифицирано и от президента Анджей Дуда, за да влезе то в сила. Това изглежда няма да бъде пречка, тъй като той беше избран за президент от редиците на управляващата партия.\r\nДесетки хиляди изразиха несъгласието си с действията на управляващите, защото, според тях, законът е противоконституционен и ще постави политиците в позиция да управляват процесите в съдебната система.\r\n***Великобритания е била принудена да даде стотици милиони лири допълнително, като вноска към бюджета на Европейския Съюз през месец юни, след като Европейската Комисия е изразила претенции към Обединеното Кралство, че е плащало по-малко от необходимото през последните години, пише Express.\r\nПравителството на Великобритания е превело 1,25 милиарда лири контрибуция към ЕС – 258 милиона лири повече от стандартното си плащане, според данни оповестени в петък.\r\nСправка в националната статистическа служба на Великобритания сочи, че през юни 2016 г., Обединеното Кралство е платило повече от двойно по-малко – 502 милиона лири.\r\nДопълнителните разходи през изминалия месец помогнаха на Великобритания да достигне нови рекордни нива на външния си дълг. Неочакваното плащане е накарало правителството да изтегли нови заеми в размер на 6.9 милиарда лири. Така общия дълг вече е приблизително 1,75 трилиона лири или 87,4% от Брутния Вътрешен Продукт на кралството.", "date": "2017-07-22", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/07/22/2418229/futbol-alvaro-morata-premina-ot-real-madrid-v-chelsi.html", "text": "Футбол. Челси купи нападателя на Реал Мадрид Алваро Мората за около 70 милиона лири. Футболистът вече е преминал медицинските тестове вече пътува към Азия, където отбора от в момента провежда турне.\r\nПокупката на Алваро Мората е рекорден трансфер за отбора на Роман Абрамович. Досега най-скъпата покупка беше Фернандо Торес, който беше привлечен от Атлетико (Мадрид) през 2011 г. за 50 милиона паунда.", "date": "2017-07-22", "title": "Футбол: Алваро Мората премина от Реал Мадрид в Челси"}
{"url": "http://www.focus-news.net/news/2017/07/22/2418232/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nЗа дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: от км 0+000 до км 8+600 в двете посоки – рязане на храсти. Движение с повишено внимание. Срок до 28.07.2017 г.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” – ограничено движение от км 170+000 до км 188+600, поради провеждане на автомобилно състезание „Шипка 2016 Дамасцена“. Обходен маршрут: през вр. Бузлуджа. Срок на действие: от 08:30 до 20:30 часа на 22.07.2017 г. и от 06:30 до 18:30 часа на 23.07.2017 г.; забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности. Движението се извършва в свободната лента. Срок до 28.07.2017 г.; Ябланица-Сопот от км 0+000 до км 24+000 – движение с повишено внимание, поради полагане  на маркировка. Водачите да се движат със съобразена скорост и повишено внимание. Срок  до 22.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 456+000 до км 486+000 в участъка Черноград-Ветрен се извършва монтиране на пътни знаци. Срок до 25.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-ГКПП Лесово от км 261+000 до км 321+000 – движение с повишено внимание, поради монтаж на ограничителни системи. Срок до 28.07.2017 г.;\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; от км 263+000 до км 318+000 Крушевец-ГКПП Малко Търново – движение с повишено внимание, поради косене на тревни площи. Срок до 28.07.2017 г. /ВОД/: ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 26.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 26.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 26.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 26.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 26.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради ремонтни. Срок от 08:00 до 18:00 часа до 31.07.17 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок: 31.07.2017 г.; път III-161 Ребърково-Лютидол-гран. София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 22.07.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-609 Трявна-Царева ливада-Дряново от км 47+432 до км 58+719 – ограничено движение, поради ремонт на ЖП прелез в района на гара Царева ливада. \r\nОбходен маршрут: Черновръх-Радовци. Срок от 21:00 ч. на 23.07.2017 г. до 01:00 ч. на 24.07.2017 г.;\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 27.07.2017 г.; път IІІ-358 Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 28.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8608 Рудозем-Пловдивци от км 0+000 до км 11+000 – косене на тревни площи. МПС да се движат с повишено внимание  съобразно създадената организация на движение. Срок до 28.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-7002 Венец-Ясенково от км 0+000 до км 3+000 – движение с повишено внимание, поради частични ремонтни дейности на асфалтовата настилка. Срок до 24.07.2017 г.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път III-7072 Недялско-Иречеково от км 0+000 до км 1+000 – движение в една лента, поради ремонтни дейности по пътната настилка. Срок до 26.07.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-22", "title": "Актуална пътна обстановка"}
{"url": "http://www.focus-news.net/news/2017/07/22/2418227/pregled-na-mezhdunarodnite-novini-do-6-chasa-agentsiya-fokus.html", "text": "Махмуд Аббас заяви, че ще замрази всички контакти с Израел, след кървавите сблъсъци избухнали, в района на джамията Ал-Акса.\r\nНай-малко трима палестинци са убити, а още стотици са ранени при сблъсъците, които избухнаха заради нови мерки за сигурност, регулиращи достъпа до свещената за мюсюлманите джамия Ал-Акса, въведени от Израел.\r\n*** Трима израелтяни са убити, а още един е ранен, след нападение над частен дом на въоръжен с нож нападател, в района на Западния Бряг.\r\nИзточници от Въоръжените сили на Израел съобщиха, че нападателят е проникнал в частен дом в поселението Халамиш, северозападно от Рамала и е наръгал четири израелски граждани. Три от жертвите са умрели в резултат от раните си, а четвъртия е евакуиран в болница.\r\nНападателят, който е идентифициран като палестинец е застрелян, а израелската армия продължава да претърсва района.\r\n***След месеци на караници и блокиране на гласувания, управляващата коалиция в Босна и Херцеговина се разцепи.\r\nВтората по големина бошняшка ( босненско-мюсюлманска) партия, Съюза за по-добро бъдеще (СББ) обяви, че излиза от коалицията с най-голямата бошняшка партия в страната „Партията на демократичното действие“ (СДА).\r\nСлед месеци на политическа криза, в която бяха въвлечени голяма част от основните политически партии в страната, действието на СББ сложи официален край на коалицията, която държа властта на национално ниво, както и на федерално (Босненската федерация).\r\nСитуацията ескалира, след като лидерите на СДА и СББ си размениха отровни реплики и взаимни обвинения в престъпления и непростими гафове.\r\n***Емирът на Катар Хамад бин Халифа Ал Тани заяви, че неговата страна е готова на разговори за разрешаването на дипломатическата криза с нейните съседки от Персийския залив, но с условието, че ще запази суверенитета си.\r\n„Ние сме отворени за диалог, който да разреши проблемите, стига суверенитета на Катар да бъде уважен“, заяви емира.\r\nИзявлението на Хамад бин Халифа Ал Тани е първото му публично такова, откакто Саудитска Арабия и нейните съюзници прекъснаха дипломатическите си връзки с Катар.\r\n„Всяко решение по въпроса трябва да се основава на два принципа: да не е форма на диктат, а по скоро взаимни ангажименти, поети от двете страни“\r\n***Президентът на Палестинската Автономия Махмуд Аббас обяви, че всички взаимоотношения между Автономията и Израел ще бъдат замразени, докато Израел не се откаже от мерките предприети срещу палестинците в района на джамията Ал-Акса и Ерусалим.\r\nАббас порица Израел за поставянето на детектори за метал в района на Храмовия хълм. Според него това се прави „за да се наложи суверенитет над Ал-Акса“\r\n***Съобщение от Белият Дом, сериозно покачи напрежението върху Иран, след като в него беше поставено искане за бързото освобождаване на задържаните от Ислямската Република американци.\r\n„Президентът Тръмп е готов да създаде нови и сериозни проблеми за Иран, освен ако всички, несправедливо задържани, американски граждани не бъдат освободени и върнати“, пишат в съобщението от Белия Дом.\r\nРеакцията от страна на президентската администрация беше предизвикана от осъждането на 10 години затвор на американски гражданин, изследовател от университета в Принстън, обвинен в „инфилтрация“.\r\n*** Иран обвини САЩ, че не изпълнява задълженията си по ядрената сделка от 2015 г., след като от Вашингтон наложиха нови санкции на Техеран, заради програмата за разработка на балистични ракети на Ислямската република.\r\nНа среща във Виена, на която се обсъждаха промени в ядрената сделка, Аббас Арагчи, Заместник-министър на Външните работи на Иран, заяви че санкциите „са в нарушение“ на договорката между Техеран и шест други страни, сред които и Вашингтон.\r\n„Обсъждахме в детайли санкциите и случаите, в които американците се забавиха да изпълнят ангажиментите си, както и случаите на нарушение на сделката“, сподели Арагчи в разговор с репортери.\r\n„Ние посочихме един по един, случаи, в които американците, през последната година и половина, са действали без добра воля, а даже с лоши намерения“.\r\nАрагчи заяви, че САЩ „се опитва да саботира ситуацията, да изплаши чуждите компании, които искат да инвестират в Иран“.\r\n***Десетки хиляди поляци излязоха по улиците на градовете, за да протестират срещу закона, който според тях е „смъртната присъда“ на независимостта на съдебната система на страната.\r\nПредложеният от управляващата партия „Право и справедливост“ закон, предвижда да бъдат освободени всички съдии от Върховния Съд, като се даде право на парламента да назначи нови на тяхно място. \r\nЗаконът беше приет от долната камара на полския парламент в четвъртък, а в петък това направи и горната камара.  \r\n   Остава предложението да бъде ратифицирано и от президента Анджей Дуда, за да влезе то в сила. Това изглежда няма да бъде пречка, тъй като той беше избран за президент от редиците на управляващата партия.\r\nДесетки хиляди изразиха несъгласието си с действията на управляващите, защото, според тях, законът е противоконституционен и ще постави политиците в позиция да управляват процесите в съдебната система.\r\n*** Интерпол е пуснал циркулярно съобщение със списък от 173 души, за които се предполага, че са подготвени да осъществят самоубийствени атентати в Европа, като отмъщение за военните поражения на джихадистите в Близкия Изток.\r\nГлобалната организация за борба с престъпността е получила списъка от разузнавателните служби на САЩ, които пък са го прихванали по време на операциите си срещу терористите в Сирия и Ирак.\r\nЕвропейските анти-терористически мрежи са притеснени, че след изчезването на „халифата“ в Близкия Изток, рискът от самоубийствени атентати в Европа ще се увеличи.\r\nНяма доказателства, че някое от лицата, посочени в списъка, е на територията на Европа, но циркулярното писмо на Интерпол има за цел да провери дали разузнавателните служби на страните от ЕС имат данни за тях. Освен това подобно писмо подсказва мащаба на опасността, която грози Европа.", "date": "2017-07-22", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/07/22/2418233/predstoyashti-sabitiya-v-stranata-za-22-yuli-agentsiya-fokus.html", "text": "***\r\nНационалният съвет по туризъм (НСТ) ще проведе изнесено заседание в  к. к. Златни пясъци под ръководството на министъра на туризма Николина Ангелкова. От 13.00 часа министър Ангелкова ще даде брифинг за журналисти в сградата на хотел „Адмирал“ в курорта.\r\n***\r\nОт 11.00 часа в парк „Заимов” ще има детска програма на „Арт Театър”.  От 19.00 часа ще се състои концерт на Младежки струнен квартет.\r\n***\r\nОт 19.00 часа на Лятната естрада в Борисовата градина ще се състои концерт на Софийския духов оркестър.\r\n***\r\nЕдинственият форум в Европа на най-масовия спорт в света - тениса на маса, който събира състезатели от 4 поколения, ще се проведе във ваканционно селище „Албена“ от 22 до 30 юли.\r\n***\r\nЗапочва осмото издание на фестивала \"Дни на класиката в Балчик\".\r\n***\r\nОт 19.00 часа на пл. „Никола Вапцаров“ с безплатен концерт ще стартира музикалното турне One Love Tour.\r\n***\r\nНа 22 и 23 юли  Боровец ще бъде домакин на Държавния Личен и Отборен Шампионат по планинско колоездене в  дисциплината спускане.\r\n***\r\nОт 17.00 часа в зала 2 на Експо център „Флора“ ще се състои концертът \"20 години дуо Росен Идеалов - Георгита Бояджиева\".\r\n***\r\nОт 20.00 часа в Експо център \"Флора\" ще се състои концерт на дамския дует Мария Каракушева и Мария Силвестър, който е част от съпътстващата програма на изложението \"С книга на плажа\".\r\n***\r\nОт 21.00 часа на сцена \"Охлюва\" ще се проведе официалното откриване на Международния филмов фестивал Бургас.\r\n***\r\nОт 18.00 часа по улица „Васил Левски“ и пред Община Велико Търново ще се проведе дефиле на участниците в XX Международен фолклорен фестивал Велико Търново 2017.\r\n***\r\nОт 20.00 часа в Летния театър официално ще бъде открит XX Международен фолклорен фестивал Велико Търново 2017.\r\n***\r\nОт 20.00 часа на сцена „Арт лято“ в парк „Асеневци“ ще бъдат закрити Дните на модерното изкуство.\r\n***\r\nОт 10.00 часа в местността Валога, край с. Оходен, ще се проведе IV Международен фестивал за древни култури „Слънцето на Тодорка“ – дейности по програма.\r\n***\r\nОт 10.00 часа в новия Младежки център ще  се проведе открит урок по бокс с участието на боксовите клубове  Бояджик“ – Априлец, „Димитър Щилянов“ – Стара Загора и „Спартак“ – Димитровград.\r\n***\r\nОт 09.00 часа на пл. „Защитата на Каварна“ ще бъде открит „музей на открито“ на исторически оръжия. Със Събитието ще започнат честванията в града на 140 години от\r\nКаварненското въстание. От 09.30 часа ще бъдат поднесени цветя и почетен караул на паметниците на Еранос Ераносян и Андрей Василев-Амирата. От 19.00 часа в парка до спортната зала ще се състои военно-историческа възстановка „Защитата на Каварна“.\r\n***\r\nОт 16.00 часа на стадион „Огоста“ ще се състои встъпителната церемония на Деветият регионален полуфинал на Kamenitza Фен Купа 2017. Веднага след края ѝ ще бъде проведен демонстративен мач между отбора на община Монтана и сборен тим на местни журналисти.\r\n***\r\nВ село Брестовец  за седма година ще се проведе станалата традиционна Родова среща. Гост на събитието ще е народният представител от ПП ГЕРБ Владислав Николов.\r\n***\r\nОт 19.00 часа официално ще бъде открит празника на Левочево. Ще се проведе и среща на родените през 1967 г. Ще има и празничен концерт с участието на Певчевска група „Надежда” – с. Левочево, Веселина Бабаджанкова, самодейни състави и др.\r\n***\r\nОт 09.00 часа в двopa нa Πpoфecиoнaлнa гимнaзия пo eлeĸтpoтexниĸa „Г. C. Paĸoвcĸи“ ще се проведе тypниp пo cтpийт фитнec.\r\n***\r\nОт 21.00 часа в Античен форум „Августа Траяна“ ще се състои събитие от поредицата Летни музикални вечери – Античен форум 2017.\r\n***\r\nОт 10.00 часа в историческата местност „Костина“ ще започне 10-то издание на „Празника на народния обичай и автентичната носия”. От 19.30 часа ще започне празничен концерт на Мария и Магдалена Филатови.\r\n***\r\nОт 18.00 часа в Градския парк на Ямбол МГЕРБ-Ямбол ще стартират инициативата „Прочети книга–бъди различен”.\r\n***\r\nОт 21.00 часа в Лятното кино в Градския парк ще бъде излъчен филмът „Козият рог“. Прожекцията е част от инициативата за представяне на златните български филми – всяка петъчна вечер до 1 септември, включително.", "date": "2017-07-22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2017/07/22/2418231/the-jerusalem-post-glavniyat-sekretar-na-oon-osadi-teroristichnite-ataki-v-zapadniya-bryag.html", "text": "Главният секретар на Общността на обединените нации Антонио Гутиерес излезе с обръщение, в което осъжда атаките край Рамала, пише The Jerusalem Post.\r\nПалестинец се промъкна в дом на мирни жители в поселението Халамиш и наръга четири израелтяни, трима, от които починаха, а четвъртият е тежко ранен и в момента се бори за живота си в болница.\r\nПревод и редакция:", "date": "2017-07-22", "title": "The Jerusalem Post: Главният секретар на ООН осъди терористичните атаки в Западния Бряг"}
{"url": "http://www.focus-news.net/news/2017/07/22/2418228/futbol-dnes-predstoi-da-se-izigrayat-dva-macha-ot-balgarskata-parva-profesionalna-liga.html", "text": "Фубол. Днес ще се изиграят два мача от втория кръг на българското футболно първенство. Един срещу друг в Благоевград ще се изправят Пирин и Септември (София) от 18:45 часа. \r\nВ късния мач от 21:00 часа на стадион „Българска Армия“ в София ще играят ЦСКА и Лудогорец, за които се очаква да са основни претенденти за титлата в елитната ни група. Двата отбора нямат проблеми с контузени футболисти. ЦСКА остави извън групата за мача колумбиеца Густаво Кулма, тъй като правилата на първенството позволяват на отборите да включат в нея до 3-ма футболисти родени извън Европейския съюз.", "date": "2017-07-22", "title": "Футбол: Днес предстои да се изиграят два мача от българската Първа Професионална Лига"}
{"url": "http://www.focus-news.net/news/2017/07/22/2418230/sport-yuseyn-bolt-specheli-byaganeto-na-100-metra-v-monako.html", "text": "Спорт. Юсейн Болт спечели бягането на 100 метра в Монако, което е част от Диамантената лига.\r\n30-годишният ямайканец избяга разстоянието за 9 секунди и 95 стотни. Втори остана американец Исая Йънг с ( 9.98 ), а трети е южноафриканецът Акани Симбине, завършил за (10.02).", "date": "2017-07-22", "title": "Спорт: Юсейн Болт спечели бягането на 100 метра в Монако"}
{"url": "http://www.focus-news.net/news/2017/07/22/2418234/api-dvizhenieto-se-izvarshva-samo-v-avariynata-lenta-pri-km-150-v-posoka-burgas-magistrala-trakiya-poradi-patnotransportno-proizshestvie.html", "text": "Движението се извършва само в аварийната лента при км 150 в посока Бургас автомагистрала „Тракия” поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017-07-22", "title": "АПИ: Движението се извършва само в аварийната лента при км 150 в посока Бургас магистрала „Тракия” поради пътнотранспортно произшествие"}
{"url": "http://www.focus-news.net/news/2017/07/22/2418235/nimh-sled-obyad-shte-bade-goreshto-s-maksimalni-temperaturi-mezhdu-32-i-37.html", "text": "Днес ще бъде слънчево, около и след обяд – горещо, с максимални температури между 32° и 37°. Такава е прогнозата за времето на Националния институт по метеорология и хидрология (НИМХ), съобщи Агенция „Фокус” дежурният синоптик Мартин Славчев. Атмосферното налягане е и ще се задържи малко по-високо от средното за юли.\r\nНад Черноморието ще бъде слънчево, след обяд ще духа бриз. Максимални температури на въздуха: 30° - 32°. Температурата на морската вода е 23° - 25°. Вълнението на морето ще бъде 1 – 2 бала.\r\nНад планините ще бъде слънчево, по билата умерен северен вятър. Максимална температура на височина 1200 метра около 25°, на 2000 метра – около 18°.", "date": "2017-07-22", "title": "НИМХ: След обяд ще бъде горещо, с максимални температури между 32° и 37°"}
{"url": "http://www.focus-news.net/news/2017/07/22/2418241/ria-novosti-ruskite-voennosluzheshti-sa-dostavili-okolo-ton-hranitelni-produkti-v-siriya.html", "text": "Руските военнослужещи от Центъра по примирие на враждуващите страни са провели хуманитарна операция в Сирия, съобщи Александър Воронцов, представител на центъра, предава РИА Новости. \r\nОколо тон хранителни продукти са били доставени на жителите на Пшили, намиращ се на 80 км от Латакия, на границата с провинция Хомс.\r\n„Центърът по примирието на враждуващите страни обхваща все повече нови райони на Латакия, днес ние се намираме в Пшили. Хуманитарната помощ е необходима, тъй като това населено място е отдалечено от основните райони и се намира в планинска местност“, подчерта Воронцов.  Мария Динкова", "date": "2017-07-22", "title": "РИА Новости: Руските военнослужещи са доставили около тон хранителни продукти в Сирия"}
{"url": "http://www.focus-news.net/news/2017/07/22/2418237/varna-natsionalniyat-savet-po-turizam-shte-zasedava-v-kk-zlatni-pyasatsi-pod-rakovodstvoto-na-ministara-na-turizma-nikolina-angelkova.html", "text": "Националният съвет по туризъм (НСТ) ще проведе изнесено заседание в к.к. Златни пясъци под ръководството на министъра на туризма Николина Ангелкова, съобщиха от пресцентъра на министерството. По време на събитието ще бъдат обсъдени проектът на Годишната програма за национална туристическа реклама за 2018 г. и актуализираната Национална стратегия за устойчиво развитие на туризма в България 2014 - 2030 г.\r\nОт 13.00 часа министър Ангелкова ще даде брифинг за журналисти в сградата на хотел „Адмирал“ в курорта.", "date": "2017-07-22", "title": "Варна: Националният съвет по туризъм ще заседава в к.к. Златни пясъци под ръководството на министъра на туризма Николина Ангелкова"}
{"url": "http://www.focus-news.net/news/2017/07/22/2418239/sofiya-vavedena-e-vremenna-organizatsiya-na-dvizhenieto-za-rekonstruktsiya-na-bul-knyaz-al-dondukov-v-uchastaka-ul-krakra-bul-vasil-levski.html", "text": "Въведена е временна организация на движението за реконструкция на бул. „Княз Ал. Дондуков” в участъка ул. „Кракра“ – бул. „Васил Левски“, съобщиха от пресцентъра на Столична община.   \r\nОт днес до 24.00 часа на 14 септември се въвеждат следните промени в организацията на движение: \r\n- забранява се влизането на пътни превозни средства в двете посоки по бул. „Княз Ал. Дондуков” между ул. „Кракра“ – бул. „Васил Левски“; \r\nВъвежда се двупосочно движение на пътни превозни средства по ул. „Кракра” между бул. „Княз Ал. Дондуков”  и бул. „Янко Сакъзов”, като се забранява престоят и паркирането на бул. „Янко Сакъзов” на по 50 м след ул. „Кракра“ в посока ул. „Сан Стефано“. \r\nОт днес до 24.00 часа на 14 септември се запазват временните маршрути на трамвайни линии №№ 20, 22, 22А и 23: \r\n- № 20 Депо Искър – площад Васил Левски \r\n- № 22 Автостанция Изток – площад Васил Левски \r\n- № 22А ж.к. Красна поляна – Младежки театър \r\n- № 23 ухо Гео Милев – ул. Обиколна /ж.к. Дружба 2/ \r\nВъзстановяват се маршрутите на тролейбусни линии №№ 1, 2А и 4: \r\n- № 1 – от ж.к. „Левски Г” в посока център маршрутът се възстановява по ул. „Кракра”; \r\n- №№ 2А и 4 – от ж.к. „Хаджи Димитър” в посока център маршрутът се възстановява по ул. „Кракра”; \r\nПроменят се маршрутите на тролейбусни линии №№ 1, 2А и 4 /в посока съответно ж.к. Левски Г и ж.к. Хаджи Димитър/ – от бул. „Васил Левски”, надясно по бул. „Янко Сакъзов”, наляво по ул. „Кракра”, надясно по бул. „Княз Александър Дондуков“ и по маршрутите. \r\nТролейбусите от №№ 1, 2А и 4 ще спират на съществуващата трамвайна спирка на бул. „Янко Сакъзов“ след бул. „Васил Левски” в посока съответно ж.к. „Левски Г” и ж.к. „Хаджи Димитър”. \r\nВ участъка от спирка с код 1699 „СУ Св. Климент Охридски“ до спирка с код 1858 „ул. Бяло море“ тролейбусите от посочените линии ще се движат на дизелови двигатели. \r\nПроменят се маршрутите на автобусни линии №№ 78, 79 и 20ТМ: \r\n- Автобуси № 78 /в посока Централна гара/: от кръстовището бул. Княз Александър Дондуков – ул. „Злетово“ надясно по ул. „Злетово“, по бул. „Ген. Данаил Николаев”, пл. „Сточна гара”, бул. „Сливница” и по маршрута си до Централна гара. \r\nВ обратна посока маршрутът не се променя. \r\n- Автобуси № 79 /в посока Стинд 2/: от кръстовището бул. „Княз Александър Дондуков” – ул. „Злетово”,  наляво по бул. „Ген. Данаил Николаев”, пл. „Сточна гара”, ул. „Константин Стоилов” и по маршрута си до „Стинд 2”. \r\nВ обратна посока маршрутът не се променя. \r\n- Автобус № 20ТМ – се скъсява от пл. Централна гара до пл. „Васил Левски”, като автобусите ще спират на установените спирки по маршрута.\r\nВременно се закриват спирки: \r\n- с код 0297 „бул. В. Левски“ и код 0298 „бул. В. Левски“; \r\n- тролейбусна спирка с код 2012 „ул. Кракра“ в посока Софийски университет.", "date": "2017-07-22", "title": "София: Въведена е временна организация на движението за реконструкция на бул. „Княз Ал. Дондуков” в участъка ул. „Кракра“ – бул. „Васил Левски“"}
{"url": "http://www.focus-news.net/news/2017/07/22/2418240/reuters-merkosur-prizova-da-se-slozhi-kray-na-nasilieto-vav-venetsuela.html", "text": "В петък в съвместно изявление членовете на южноамериканската търговска организация Меркосур призоваха да се сложи край на насилието във Венецуела, предава Reuters. Същевременно Бразилия и Аржентина изразиха нежелание да последват примера на САЩ и да подготвят икономически санкции срещу Каракас.   \r\nОсвен това Аржентина, Бразилия, Парагвай и Уругвай отново приканиха Венецуела да освободи политическите затворници и предложиха да подпомогнат разговорите между правителството на президента Николас Мадуро и опозицията. \r\nСъвместното изказване беше подписано също така от асоциираните членове към Меркосур: Чили, Колумбия, Мексико и Гвиана. В него се настоява правителството и опозицията „да не предприемат никакви инициативи, които биха разединили още повече обществото на Венецуела или биха влошили институционалните конфликти“. \r\nТова се случва само дни, след като американските власти съобщиха, че подготвят санкции срещу личности от правителството в Каракас. \r\n„Никой от нас не желае да налага санкции, които ще повлияят основно на венецуелския народ“, коментираха външните министри на Бразилия и Аржентина.  Мария Динкова", "date": "2017-07-22", "title": "Reuters: Меркосур призова да се сложи край на насилието във Венецуела"}
{"url": "http://www.focus-news.net/news/2017/07/22/2418238/ruse-1-km-kolona-ot-tovarni-avtomobili-se-e-obrazuvala-na-dunav-most-na-izhod-ot-stranata.html", "text": "1 км колона от товарни автомобили се е образувала на „Дунав мост” – Русе на изход от страната, съобщиха от ГД „Гранична полиция”. \r\nНа българо-сръбската граница на ГКПП „Калотина” и на българо-турската граница на ГКПП „Капитан Андреево” трафикът е интензивен.\r\nНа българо-македонската и българо-гръцката граница движението се осъществява нормално на всички пропускателни пунктове. \r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017-07-22", "title": "Русе: 1 км колона от товарни автомобили се е образувала на „Дунав мост” на изход от страната"}
{"url": "http://www.focus-news.net/news/2017/07/22/2418243/predstoyashti-mezhdunarodni-sabitiya-za-22-yuli-agentsiya-fokus.html", "text": "В Берлин ще се проведе гей-парад - първият, откакто в страната бяха легализирани еднополовите бракове.\r\n*** Президентът на САЩ Доналд Тръмп ще участва на церемонията по пускане на вода на новия самолетоносач \"Джералд Форд\" на флота на страната.\r\n*** В Източен Тимор ще се проведат парламентарни избори. \r\n*** Във Венецуела ще се проведат общонационални протести срещу режима на президента Николас Мадуро.\r\n***", "date": "2017-07-22", "title": "Предстоящи международни събития за 22 юли /Агенция „Фокус“/"}
{"url": "http://www.focus-news.net/news/2017/07/22/2418242/emsc-v-sabota-sutrinta-sa-bili-registrirani-dve-novi-slabi-zemetreseniya-v-makedoniya.html", "text": "В събота сутринта са били регистрирани две нови слаби земетресения в Македония, съобщава Европейският средиземноморски сеизмологичен център (EMSC).\r\nВ 3.53 ч.  местно време  (4.53 ч. българско време) е бил усетен първият трус с магнитуд 2,5 по скалара на Рихтер. Той е бил на 16 км южно от Охрид и на 2 км дълбочина. \r\nВторият трус също е бил с магнитуд 2,5 по скалата на Рихтер. Той е бил регистриран в 4.49 ч. местно време (5.49 ч. българско време), на 9 км западно от Янковец и на 2 км дълбочина. \r\nОт 18 юни до днес в района на Охрид са регистрирани повече от хиляда труса, като най-силният с магнитуд 5 предизвика леки щети. Мария Динкова", "date": "2017-07-22", "title": "EMSC: В събота сутринта са били регистрирани две нови слаби земетресения в Македония"}
{"url": "http://www.focus-news.net/news/2017/07/22/2418236/ekathimerini-turtsiya-kipar-i-byurm-byaha-sred-osnovnite-temi-pri-poseshtenieto-na-federika-mogerini-v-gartsiya.html", "text": "Турция, Кипър и спорът за името на Бившата югославска република Македония (БЮРМ) бяха основните теми, които върховният представител на Европейския съюз по въпросите на външните работи и политиката на сигурност Федерика Могерини обсъди в петък с министър-председателя на Гърция Алексис Ципрас и с външния министър Никос Кодзиас в Атина, пише вестник Ekathimerini.  \r\nСлед разговора си с Кодзиас Могерини подчерта, че след последния кръг от преговорите за Кипър в Швейцария има надежда мирният процес да бъде възобновен, „когато политическите обстоятелства са подходящи“. \r\nОсвен това Кодзиас уточни, че Гърция напълно подкрепя усилията на ЕС за присъединяването на Западните Балкани в „европейското семейство“. \r\nСпоред правителствени източници Ципрас е заявил, че членството на Турция в блока трябва да зависи от разрешаването на кипърския въпрос.  Мария Динкова", "date": "2017-07-22", "title": "Ekathimerini: Турция, Кипър и БЮРМ бяха сред основните теми при посещението на Федерика Могерини в Гърция"}
{"url": "http://www.focus-news.net/news/2017/07/22/2418248/api-ogranichava-se-dvizhenieto-prez-prohoda-shipka-za-provezhdaneto-na-avtomobilnoto-sastezanie-shipka-2017-damastsena.html", "text": "От 8.30 до 20.30 часа днес и от 6.30 до 18.30 часа утре за провеждане на автомобилното планинско състезание „Шипка 2017 Дамасцена“ движението по път I-5 (Е-85) връх Шипка – гр. Шипка – Казанлък от км 170 до км 188 ще се пренасочва по обходен маршрут. Това съобщиха от пресцентъра на Агенция „Пътна инфраструктура”.\r\n•\tВ посока Габрово - Казанлък трафикът ще се отбива от връх Шипка на кръстовището на връх Бузлуджа по път III-5005 връх Шипка - връх Бузлуджа - общински път 50025 Национален парк Бузлуджа - път I-5 за Казанлък;\r\n•\tВ посока Казанлък - Габрово движението на автомобилите ще се отбива на кръстовището на път I-5 при км 188 (след село Крън) по общински път 50025 за Национален парк Бузлуджа - път III-5005 връх Бузлуджа - връх Шипка - път I-5 за Габрово.\r\n•\tЗа движещите се по път I-5 посока Габрово – София (Пловдив) трафикът се отбива по път III-5601 Шейново – Дунавци.\r\nШофьорите е необходимо да спазват поставената сигнализация, както и указанията на полицейските постове при указаните километри и кръстовищата.\r\nДвижението на моторните превозни средства по път I-5 (E85) ще бъде възстановено след 20.30 ч. на 22 юли и след 18.30 ч. на 23 юли.", "date": "2017-07-22", "title": "АПИ: Ограничава се движението през прохода „Шипка“ за провеждането на автомобилното състезание „Шипка 2017 Дамасцена“"}
{"url": "http://www.focus-news.net/news/2017/07/22/2418246/sofiya-vavedena-e-organizatsiya-na-dvizhenieto-za-rekonstruktsiya-na-tramvaen-relsov-pat-po-bul-ovcha-kupel.html", "text": "Въведена е организация на движението за реконструкция на трамваен релсов път по бул. „Овча купел“, съобщиха от пресцентъра на Столична община. От днес до 24.00 часа на 27 август се забранява влизането на пътни превозни средства по южното пътно платно и трамвайното платно на бул. „Овча купел“ между ул. „Коломан“ и бул. „Цар Борис ІІІ“ във връзка с извършване на реконструкция на трамвайния релсов път. Движението на превозни средства ще се извършва еднопосочно в една лента по северното пътно платно на булеварда с посока на движение от бул. „Цар Борис ІІІ“ към ул. „Коломан“. \r\nЗа същия период се скъсяват маршрутите на Трамвайна линия № 11 кв. „Илиянци“ – кв. „Княжево“, в посока кв. „Княжево“, се скъсява до трамвайно ухо „Овча купел”; \r\nПроменят се маршрутите на автобусни линии №№ 73, 103 и 107, както следва: \r\nАвтобус №73 - ж.к. „Овча купел” - ж.к. „Гоце Делчев” - в посока ж.к. „Гоце Делчев” - от кръстовището ул. „Боряна” - ул. „Любляна” надясно по ул. „Любляна”, наляво по бул. „Никола Петков”, наляво по бул. „Цар Борис III” и оттам по маршрута си в посока ж.к. „Гоце Делчев”. В обратна посока маршрутът не се променя. \r\nВ променения участък от маршрута, водачите да спират на спирки с код 0900 „ул. Любляна“, код 0041 „66-то СОУ“, код 0773 „ул. Калояново“, код 0350 „бул. Никола Петков“, код 0391 „бул. Цар Борис III“, код 0889 „кв.Павлово“. \r\nАвтобус № 103 - в посока автостанция „Овча купел” - от кръстовището бул. „Никола Петков” – ул. „Любляна” направо по бул. „Никола Петков”, наляво по бул. „Цар Борис III”, наляво по бул. „Овча купел” до обръщателното ухо автостанция „Овча купел”. В обратна посока маршрутът не се променя. \r\nВ променения участък от маршрута, водачите да спират на спирки с код 0350 „бул. Никола Петков“, код 0391 „бул. Цар Борис III“, код 0889 „кв.Павлово“. \r\nАвтобуси № 107 - кв. Карпузица - Боянска църква в посока Боянска църква: от кръстовището ул. „Любляна” – бул. „Никола Петков” надясно по бул. „Никола Петков”, наляво по бул. „Цар Борис III”, надясно по ул. „Ал. Сергеевич Пушкин” и по маршрута си в посока Боянска църква. В обратна посока маршрутът не се променя. \r\nВ променения участък от маршрута водачите да спират на спирки с код 0350 „бул. Н. Петков“ и код 0391 „бул. Цар Борис III“.", "date": "2017-07-22", "title": "София: Въведена е организация на движението за реконструкция на трамваен релсов път по бул. „Овча купел“"}
{"url": "http://www.focus-news.net/news/2017/07/22/2418247/politico-donald-tusk-podkrepi-antipravitelstvenite-protesti-v-polsha.html", "text": "В петък председателят на Европейския съвет Доналд Туск изрази подкрепата си за хилядите полски граждани, които излязоха по улиците, за да протестират срещу плана на правителството да се ограничи независимостта на съдебната система на страната, пише вестник Politico. \r\n„Гражданите са по улиците заради тяхната изключителна загриженост за това Полша да стане по-добра страна“, коментира бившият министър-председател на страната пред полския телевизионен канал TVN24. „Призовавам държавния глава да не пренебрегва тези граждани, защото у тях има само добро“, подчерта Туск. \r\n„Тези хора са по улиците, за да защитят свободата и независимостта на съдилищата, а управляващото мнозинство и президентът трябва да разглеждат ситуацията като възможност“, обясни Туск. \r\nВ четвъртък той поиска да се срещне с полския президент Анджей Дуда, за да обсъдят притесненията на Брюксел във връзка с действията на управляващата партия „Право и справедливост“. Молбата беше отхвърлена и говорителят на Дуда отбеляза: „Няма платформа за дискутиране на вътрешните работи на Полша с председателя Туск“.  Мария Динкова", "date": "2017-07-22", "title": "Politico: Доналд Туск подкрепи антиправителствените протести в Полша"}
{"url": "http://www.focus-news.net/news/2017/07/22/2418249/yambol-mladezhi-gerb-zapochvat-initsiativa-pod-nadslov-procheti-kniga-badi-razlichen-v-grada.html", "text": "Младежи ГЕРБ - Ямбол ще започнат инициатива под надслов „Прочети книга – бъди различен” от 18.00 часа в Градския парк, съобщиха от пресцентъра на партията. В пространството до централния фонтан в парка ще бъде монтирана къщичка за книги, която ще се ползва на принципа „вземи – прочети – върни“. Идеята е всеки желаещ да може да ползва книга от библиотеката на открито. Създателите й се надяват също така фондът й да се обогатява постоянно с други заглавия, дарени от хората. \r\nЦелта на инициативата е да се стимулира четенето, особено сред младите хора и да се възроди старата традиция в Градския парк да функционира лятна читалня. Как е работила библиотеката на открито преди години в парка ще разкаже ямболският писател Христо Карастоянов. Специален гост на събитието ще бъде и народният представител от ГЕРБ д-р Юлиян Папашимов.", "date": "2017-07-22", "title": "Ямбол: Младежи ГЕРБ започват инициатива под надслов „Прочети книга – бъди различен” в града"}
{"url": "http://www.focus-news.net/news/2017/07/22/2418244/veliko-tarnovo-mezhdunaroden-folkloren-festival-shte-provede-v-grada.html", "text": "XX Юбилеен международен Фолклорен фестивал – Велико Търново 2017 ще се проведе в града, съобщиха от пресцентъра на Община Велико Търново. Преди началото на проявата ще се състои дефиле и представяне на групите пред сградата на Общината в 18.00 часа. \r\nОфициално откриване на фестивала и Гала концертът ще се проведат в Летния театър - парк „Mapно поле” с участието на групи от България, Аржентина, Грузия, Египет, Колумбия, о.Мавриций, Перу, Сърбия и Чили. В 22.30 часа жителите и гостите на града ще могат да видят Аудио-визуалното шоу „Звук и светлина”. \r\nХХ Международен фолклорен фестивал се провежда под патронажа на Министерство на културата на Република България. Организатори са Национална Секция на CIOFF България и Община Велико Търново.", "date": "2017-07-22", "title": "Велико Търново: Международен Фолклорен фестивал ще проведе в града"}
{"url": "http://www.focus-news.net/news/2017/07/22/2418245/dobrich-140-godishninata-ot-kavarnenskoto-vastanie-shte-bade-otbelyazana-s-voenno-istoricheska-vazstanovka.html", "text": "Военно-историческата възстановка „Защитата на Каварна” ще се проведе за втори път в  Каварна, съобщиха от пресцентъра на Общината. От 19.00 часа в парка до спортната зала ще бъдат пресъздадени драматичните събития от лятото на 1877 година. Възстановката е организирана от Община Каварна със съдействието на регионален клуб „46-ти пехотен Добрички полк” към Национално дружество „Традиция“. В пресъздаването на битките за отбраната на Каварна срещу развилнелите се башибозушки и черкезки орди ще се включат 120 възстановчици със собствени оръжия и ушити по автентични образци униформи и дрехи от епохата. За историческия реализъм ще допринесат макетни оръдия и ефектна пиротехника. Каварненци и гости на града ще могат да проследят всички основни епизоди от защитата на града по време на Руско-турската освободителна война. \r\nПроявите, посветени на годишнината от Каварненското въстание ще започнат още в 9.00 часа с откриването на музей на открито, в който ще бъдат представени оръжия от различни исторически епохи – от Средновековието до наши дни. Посетителите ще могат да се докоснат и да се запознаят с различни оръжейни системи. В 9.30 часа ще бъдат поднесени венци на паметниците на Андрей Василев - Амирата и Еранос Ераносян. \r\nНа събитието ще присъстват Варненският и Великопреславски митрополит Йоан, областният управител на Добричка област Красимир Кирилов, кметове на общини, народни представители. \r\nОбщина Каварна кани жители и гости на града, както и всички родолюбци да присъстват на военноисторическата възстановка.", "date": "2017-07-22", "title": "Добрич: 140-годишнината от Каварненското въстание ще бъде отбелязана с военно-историческа възстановка"}
{"url": "http://www.focus-news.net/news/2017/07/22/2418251/ctapa-zagopa-shte-bade-domain-na-typnip-po-ctpiyt-fitnec.html", "text": "Typниp пo cтpийт фитнec щe ce пpoвeдe oт 9:00 чaca в двopa нa Πpoфecиoнaлнa гимнaзия пo eлeĸтpoтexниĸa „Г. C. Paĸoвcĸи“ в Cтapa Зaгopa. Cпopтният cпeĸтaĸъл e в paмĸитe нa ĸaмпaниятa „Baĸaнция бeз гpижи“. Това съобщиха от пресцентъра на Община Стара Загора. Участниците от Стара Загора обещават грандиозно шоу. Инициативата се подкрепя активно от Община Стара Загора и кмета на града Живко Тодоров. Цeлтa e дeцaтa и млaдитe xopa дa бъдaт пo-чecтo нa cпopтнитe плoщaдĸи пpeз лятнaтa вaĸaнция, ĸaтo дeцa в нepaвнocтoйнo coциaлнo пoлoжeниe щe ce cъcтeзaвaт зaeднo c дeцa oт ceмeйнa cpeдa и чpeз cпopтa щe cъздaвaт нoви пpиятeлcтвa.\r\nМоже да участва всеки, който желае. Записването става половин час преди старта на турнира. Kaтeгopиитe зa yчacтиe ca: мoмчeтa дo 17-гoдишнa възpacт, мoмчeтa нaд 17-гoдишнa възpacт, мoмичeтa нaд 14-гoдишнa възpacт. Учacтницитe щe пoлyчaт ĸyпи, мeдaли, гpaмoти и мнoгo пpeдмeтни нaгpaди, a вcичĸи пoбeдитeли в oтдeлнитe ĸaтeгopии, cпeчeлили пъpвo мяcтo, ce ĸлacиpaт зa yчacтиe нa финaл в Coфия, ĸъдeтo щe бъдaт нacтaнeни бeзплaтнo в xoтeл „Mapинeлa“. \r\nВеригата турнири по „Стрийт фитнес“ до момента преминаха през градовете Мездра, Пловдив и Варна, като следва Стара Загора и на 29 юли ще се проведе в град Плевен.\r\nOpгaнизaтopитe oт Haциoнaлнoтo cдpyжeниe нa cиpaцитe в Бългapия блaгoдapят зa пoдĸpeпaтa и нa xoтeл „Фopyм“ в Cтapa Зaгopa. Cъбитиeтo ce пpoвeждa зa ocмa пopeднa гoдинa c гeнepaлнaтa пoдĸpeпa нa xoтeл „Mapинeлa“ - Coфия и cдpyжeниe „Mapинeлa“ - Coфия.", "date": "2017-07-22", "title": "Cтapa Зaгopa щe бъдe дoмaĸин нa тypниp пo cтpийт фитнec"}
{"url": "http://www.focus-news.net/news/2017/07/22/2418250/sofiya-vavedena-e-organizatsiya-na-dvizhenieto-za-rekonstruktsiya-na-bul-praga.html", "text": "Въведена е организация на движението за реконструкция на бул. „Прага“, съобщиха от пресцентъра на Столична община. От днес до 24.00 часа на 31 юли се забранява влизането на пътни превозни средства по западната половина от пътното платно на бул. „Ген. М. Д. Скобелев“ между ул. „Св. Иван Рилски” и бул. „Прага” в посока НДК. Движението в посока НДК ще се пренасочи в две ленти от източната половина от булеварда, а движението в посока пл. „Руски паметник” ще се извършва в дясната лента от източната половина  на булеварда. \r\nЗабранява се престоят и паркирането на пътни превозни средства на бул. „Ген. М. Д. Скобелев“: \r\n- от източната срана на булеварда в участъка от бул. „Христо Ботев” и на 30 м след ул. „Св. Иван Рилски”; \r\n- от западната страна на булеварда в участъка от ул. „Св. Иван Рилски” до бул. „Прага”. \r\nИзмества се тролейбусна спирка с код  0362 „Бул. Прага” с 30 м напред в посока пл. „Руски паметник” след ул. „Св. Иван Рилски”; в участъка от спирка с код 1296 „Пл. Руски паметник“ до спирка с код 0363 1858 „Бул. Прага” на бул. „Ген. М. Д. Скобелев“ в посока НДК тролейбусите от линии №№ 1, 2А, 5 и 9 да се движат на дизелови двигатели. \r\nЗакриват се местата за почасово платено паркиране и изместване на местата за платено паркиране „служебен абонамент” за горепосочените време и място.", "date": "2017-07-22", "title": "София: Въведена е организация на движението за реконструкция на бул. „Прага“"}
{"url": "http://www.focus-news.net/news/2017/07/22/2418252/prague-daily-monitor-stotitsi-zhiteli-na-praga-umirat-vsyaka-godina-zaradi-zamarsyavaneto-na-vazduha.html", "text": "Повече от 500 жители на чешката столица Прага умират всяка година заради замърсяването на въздуха с фини прахови частици, пише Prague Daily Monitor. Това показа публикувано в петък проучване, фокусирано върху рисковете за здравето. \r\nМирослав Шута от неправителствената организация: Център за околна среда и здравеопазване заяви, че най-честата причина за смъртните случаи са сърдечно-съдови заболявания. \r\nТой допълни, че също така заради замърсяването на въздуха в Прага много граждани са хоспитализирани със сериозни респираторни и кардиоваскуларни заболявания и има все повече пациенти с бронхит и асматични симптоми сред децата. \r\nШута обясни, че основният източник на фините прахови частици са колити с дизелови двигатели и по-конкретно онези, които нямат филтри.  Мария Динкова", "date": "2017-07-22", "title": "Prague Daily Monitor: Стотици жители на Прага умират всяка година заради замърсяването на въздуха"}
{"url": "http://www.focus-news.net/news/2017/07/22/2418256/apa-pri-sreshtata-si-s-ilham-aliev-vladimir-putin-izrazi-nadezhda-za-namirane-na-reshenie-na-sashtestvuvashtite-regionalni-problemi.html", "text": "Президентът на Русия Владимир Путин изрази надежда, че неговата среща с държавния глава на Азербайджан Илхам Алиев ще подпомогне намирането на решение за съществуващите регионални проблеми, предава APA. Това заяви Путин по време на двустранната си среща с Алиев, която се проведе в петък в Сочи. \r\n„Радвам се на възможността да се срещна с Вас и да обсъдим всички тези направления“, подчерта руският лидер. Той допълни, че Москва и Баку имат много съвместни планове за бъдещето. \r\nОт своя страна Алиев уточни, че „има необходимост от периодични консултации по важните въпроси в регионален и международен план\", а също така по теми, засягащи двустранните отношения и засилването на сигурността в региона.  Мария Динкова", "date": "2017-07-22", "title": "APA: При срещата си с Илхам Алиев Владимир Путин изрази надежда за намиране на решение на съществуващите регионални  проблеми"}
{"url": "http://www.focus-news.net/news/2017/07/22/2418253/the-independent-zagubite-na-islyamska-darzhava-v-siriya-i-irak-ne-namalyavat-zaplahata-ot-teroristichni-ataki-vav-velikobritaniya.html", "text": "Заплахата от терористични атаки на „Ислямска държава“ в Обединеното кралство продължава да се увеличава въпреки сериозните военни загуби на екстремистката организация в Ирак и Сирия, пише вестник The Independent. \r\nНачалникът на лондонската полиция Кресида Дик заяви, че шест терористични заговора са били предотвратени през последните четири месеца и тя очаква този брой да се увеличи. \r\n„От март тази година, темпото се промени“, подчерта началникът на полицията.  \r\n„Не е задължително успехът в Сирия и Ирак да се отрази в намаляване на опасността тук“, обясни Дик.\r\nТя направи това предупреждение след тържествените изявления на правителството във връзка с победата на иракските сили срещу „Ислямска държава“ в Мосул.  Мария Динкова", "date": "2017-07-22", "title": "The Independent: Загубите на „Ислямска държава“ в Сирия и Ирак не намаляват заплахата от терористични атаки във Великобритания"}
{"url": "http://www.focus-news.net/news/2017/07/22/2418255/plovdiv-katastrofa-mezhdu-dva-avtomobila-edin-ot-koito-e-teglil-lodka-zatrudnyava-dvizhenieto-na-magistrala-trakiya-v-rayona-na-belozem.html", "text": "Катастрофа на автомагистрала „Тракия“ при км 150, в района на Белозем, затруднява движението в двете посоки, няма пострадали. Това съобщи за Радио „Фокус“ - Пловдив говорителят на Областната дирекция на МВР - Пловдив. Сигналът за инцидента е подаден към 7:30 часа сутринта. Първоначалната информация е, че автомобил с турска регистрация е блъснал отзад друг автомобил, който теглил с ремарке лодка. Участниците в пътнотранспортното произшествие са се движили в посока София. При удара, лодката изхвърча и преминава в платното в посока Бургас. В нея се блъска трети автомобил. Движението в района на инцидента се регулира от служители на пътна полиция. Причините са в процес на изясняване.\r\nКристиян ГАРОВ", "date": "2017-07-22", "title": "Пловдив: Катастрофа между два автомобила, един от които е теглил лодка, затруднява движението на магистрала „Тракия“ в района на Белозем"}
{"url": "http://www.focus-news.net/news/2017/07/22/2418259/peshko-karadzhov-e-osvoboden-ot-aets-kozloduy-zaradi-proyaveno-nepriemlivo-povedenie-kam-sluzhitel-na-mvr.html", "text": "Във връзка с разпространен видео материал премиерът Бойко Борисов разпореди на министъра на енергетиката Теменужка Петкова да извърши проверка по случая с непристойно поведение на служител на АЕЦ „Козлодуй“, съобщиха от пресцентъра на Министерство на енергетиката. В рамките на вчерашния ден случаят бе проверен и след докладване на премиера, бе взето решение за отстраняване на Пешко Караджов от поста началник на отдел „Физическа защита“ в атомната централа. До това решение се стигна заради проявено от него неприемливо поведение към служител на МВР в град Козлодуй. Действията се развиват в края на месец февруари тази година в  рамките на служебния кабинет, но действия по отстраняване на лицето тогава не са били предприети.", "date": "2017-07-22", "title": "Пешко Караджов е освободен от АЕЦ „Козлодуй“ заради проявено неприемливо поведение към служител на МВР"}
{"url": "http://www.focus-news.net/news/2017/07/22/2418257/sofiya-vazstanovyava-se-dvizhenieto-po-ul-krakra.html", "text": "Днес ще бъде възстановено автомобилното движение по ул. „Кракра“, съобщиха от пресцентъра на Столична община. Ремонтът на ул. „Кракра“, който започна на 1 юни, е първият етап от реконструкцията на бул. „Дондуков“. Извършена е подмяна на релсовия път на старото трамвайно трасе и  контактната мрежа. По релсовия път са поставени специални гумени заглушители с цел намаляване на шума. По искане на Столична община в проекта за ул. „Кракра“ са изградени две допълнителни релсови стрелки в посока ул. „Янко Сакъзов“, което дава възможност за десен завой към паметника на Васил Левски. Паралелно с дейностите по релсовото трасе се извърши и рехабилитация на  пътното платно, тротоарите, изцяло се подмени тръбната мрежа и се постави LED осветление. \r\nВ събота сутринта по ул. „Кракра“ ще бъде възстановено движението за автомобили. Предвид строително-ремонтните дейности по бул. „Дондуков“ и въведената временна организация на движението, коли и автобуси ще се движат по ул. „Кракра“ в двете посоки. \r\nРемонтът на бул. „Княз Ал. Дондуков“ продължава, като от събота ще бъде затворен за движение в участъка между бул. „Васил Левски“ и ул. „Кракра“.", "date": "2017-07-22", "title": "София: Възстановява се движението по ул. „Кракра“"}
{"url": "http://www.focus-news.net/news/2017/07/22/2418254/veliko-tarnovo-vavezhda-se-vremenna-organizatsiya-na-dvizhenieto-za-provezhdaneto-na-mezhdunaroden-festival.html", "text": "Въвежда се временна организация на движението за провеждането на международен фестивал, съобщиха от пресцентъра на Община Велико Търново. Във връзка с откриване на двадесетото издание на Международен фолклорен фестивал „Велико Търново“ ще настъпят следните временни промени в организация движението на МПС:\r\n- във връзка с провеждането на дефиле на участниците в Международен фолклорен фестивал „Велико Търново“ за движение ще бъде затворена улица „Васил Левски“ от Студентски стол № 2 до сградата на Община Велико Търново в периода от 17.30 до 19.30 часа;\r\n- във връзка с излъчването на Аудио-визуалният спектакъл „Царевград Търнов – звук и светлина“ ще бъде затворен за движение площад „Цар Асен 1“, както и прилежащите му улици в периода от 22.15 до 23.00 часа.", "date": "2017-07-22", "title": "Велико Търново: Въвежда се временна организация на движението за провеждането на международен фестивал"}
{"url": "http://www.focus-news.net/news/2017/07/22/2418260/pazardzhik-episkop-yakov-oglavyava-zaupokoyna-sveta-liturgiya-v-katedralniya-hram-uspenie-na-presveta-bogoroditsa.html", "text": "С благословението на Негово високопреосвещенство Пловдивския митрополит Николай Негово преосвещенство Константийският епископ Яков оглавява заупокойна света Литургия в пазарджишкия катедрален храм „Успение на Пресвета Богородица”, предаде репортер на Агенция „Фокус”. След това епископ Яков ще отслужи панихида на гроба на епископ Дионисий Агатоникийски по повод 190 години от неговата кончина. \r\nНикола ПЕТКОВ", "date": "2017-07-22", "title": "Пазарджик: Епископ Яков оглавява заупокойна света Литургия в катедралния храм „Успение на Пресвета Богородица”"}
{"url": "http://www.focus-news.net/news/2017/07/22/2418258/denyat-22-yuli-v-balgarskata-istoriya.html", "text": "На 22 юли 1877 г. по време на Руско-турската война Девети Кавказки драгунски полк влиза в Стара Загора. Опозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание, през 1917 г. През 1959 г. България отправя предложение към Гърция за сключване на пакт за ненападение между двете страни за 20-годишен срок.На 22 юли са родени: генерал-майор Георги Киров, участник в Руско-Турската, Балканските войни и Първата световна война (1859), оперната певица Мими Балканска (1902). На тази дата умират: режисьорът Любомир Шарланджиев и писателят Дончо Цончев.\r\n2013 г.\r\nПрезидентът на Република България връчва Одрен „Стара планина“ на:\r\n1. Димитър Ларгов – втора степен „за изключително големите му заслуги към Република България в областта на физическото възпитание и спорта“\r\n2. Неделчо Беронов – първа степен „за изключително големите му заслуги като политически и обществен деец“\r\n3. Васил Етрополски – втора степен „за изключително големите му заслуги към Република България в областта на физическото възпитание и спорта“\r\n2009 г.\r\nПрезидентът на Република България връчва Орден „Стара планина“ първа степен на Димитър Димитров „за изключителния му принос за развитието на земеделието и по случай 80 години от рождението му.“\r\n2005 г.\r\nПрезидентът на Република България връчва Орден „Стара планина“ първа степен на извънредния пълномощен посланик на Съединените американски щати в Република България Джеймс Пардю „за изключително големите му заслуги за евроатлантическата интеграция на България, за развитието и укрепването на българо-американските отношения и по повод окончателното му отпътуване от страната“.\r\n1999 г.\r\nПрезидентът на Република България връчва Орден „Стара планина“ първа степен на:\r\n1. проф. Тончо Жечев\r\n2. Юлия Винер-Ченишева\r\n1993 г.\r\nПо предложение на СДС за втори път е гласуван вот на недоверие на правителството на Любен Беров, който е отхвърлен. Първият вот на недоверие към правителството на Беров е внесен на 27 май 1993 г. За периода на управление на правителството на Беров, СДС внася общо шест вота на недоверие.\r\nЛюбен Беров е икономист, държавен деец. Роден е на 6 октомври 1925 в гр. София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. става доктор на икономическите науки. От 1997 г. е академик. Професор е в Института по балканистика и хоноруван професор в Икономическия институт в София от 1985 г. Любен Беров е съветник на президента на Република България по икономическите въпроси (1990-1992 г.). В периода 1992-1994 г. е председател на Министерския съвет. Автор e на повече от 200 труда - монографии, студии и статии по икономическа история на България и Балканите.\r\n1992 г.\r\nПървият архиерейски събор отлъчва Христофор Събев и низвергва митрополитите Пимен, Панкратий и Калиник.\r\nПроблемите в българската църква започват след 1989 г. Дълго време ръководството на Българската православна църква /БПЦ/ не е регистрирано от Дирекцията по вероизповеданията.\r\nНа 25 май 1992 г. Дирекцията по вероизповеданията обявява за нелегитимен действащия дотогава състав на Светия синод с предстоятел патриарх Максим. Светият Синод на БПЦ обжалва акта, но третото гражданско отделение на Върховния съд оставя без разглеждане жалбата. Това решение също бива обжалвано от Синода, но безуспешно.\r\nПрез 1992 г. част от обкръжението на отец Христофор Събев превзема със сила Светия синод. За действията си Събев е отлъчен от църквата. Управляващото мнозинство на СДС по времето на Филип Димитров го назначава за председател на Комисията по вероизповеданията към Народното събрание през 1992 г.\r\nПрез 1996 г. свещениците, които смятат, че начело на БПЦ не трябва да стои патриарх Максим, правят събор, на който провъзгласяват 92 годишния Пимен за алтернативен патриарх. Той е анатемосан, а искането му до Дирекцията на вероизповеданията при МС за регистрация остава без отговор. Тогава патриарх Максим също не получава регистрация.\r\nРъководството на БПЦ, начело с патриарх Максим е регистрирано през декември 1996 г., но Върховният административен съд (ВАС) отменя регистрацията през март 1997 г. Това става с идването на власт на служебния кабинет на Стефан Софиянски. На 27 март 1997 г. Столична община регистрира Инокентий като софийски митрополит, което е в нарушение на действащия устав на БПЦ, според който Патриархът е и Софийски митрополит. Стига се до положение, в което Патриах Максим бива канен на тържества и отслужвания на литургии за празници от премиера и президента в качеството си на Патриарх Български и Софийски митрополит, а при откриването на софийски обекти кметът кани Инокентий като “Софийски митрополит”.\r\nПрез 1998 г. в София се провежда Всеправославен събор на всички източноправославни патриарси. Съборът отново легитимира Патриарх Максим и Светия Синод и решава всички около Инокентий да се покаят и върнат в лоното на църквата. Те получават прошка от Всеправославния събор, с условие да запазят единството на българската църквата.\r\n1959 г.\r\nБългария отправя предложение към Гърция за сключване на пакт за ненападение между двете страни за 20-годишен срок и с възможност към него да се присъединят и други страни от региона.\r\n1942 г.\r\nПо време на Втората световна война се поставя началото на редовното депортиране на евреи от Варшавското гето към концентрационни лагери.\r\n1917 г.\r\nОпозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание. Предложението е отхвърлено от Радославов. На 18 септември опозицията изпраща ново писмо до него, също оставено без последствие.\r\nД-р Васил Радославов е политически и държавен деец, член на БАН. Роден е в Ловеч на 15 юли 1854 г. Завършва право в Хайделберг, Германия, като защитава и докторска степен. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 – 15 юли 1886 г., 9 – 12 август 1886 г.), министър на вътрешните работи (12 август 1886 – 28 юни 1887 г.). По време на Регентството е министър-председател (16 август 1886 – 28 юни 1887 г.). При управлението на Ст. Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Васил Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Васил Радославов е обвинен в измяна на родината и княза, в използване на властта за лично облагодетелстване и е осъден от Държавен съд на 8 месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа, настъпила след участието на България в Първата световна война (1915-1918 г.). Умира на 21 октомври 1929 г. в Берлин.\r\n1908 г.\r\nСлед двегодишни преговори е подписан обединителен протокол между синдикалните централи на БРСДП (ш. с.) и БСДС \"Пролетарий\". Образува се Обединен свободен общ работнически синдикален съюз.\r\n1904 г.\r\nВ Пловдив завършва Учредителния конгрес на Общия работнически синдикален съюз (ОРСС) към БРСДП (т. с.), започнал на 21 юли.\r\nБългарска работническа социалдемократическа партия (тесни социалисти) е политическа партия на наемните работници, последователи на Димитър Благоев. След разцеплението на БСДП през 1903 г. БРСДП (т. с.) отстоява тезата, че партията трябва да пази марксистките принципи, залегнали в нейната програма, и членовете й да работят за изпълнението на тази програма. Отхвърля всякакви коалиции и съглашения с буржоазните партии. Остава вярна на марксисткото разбиране, че класовите противоречия в капиталистическото общество са непримирими, че по пътя на класовото сътрудничество не може да се осъществят сериозни реформи. Задълбочава своите контакти с II Интернационал и взема дейно участие в международното работническо и социалистическо движение. За ръководене на икономическите борби на работниците по нейна инициатива през 1904 г. се образува Общ работнически синдикален съюз (ОРСС). Под ръководството на БРСДП (т. с.) през 1912 г. се създава и Съюз на работническата социалдемократическа младеж (СРСДМ). Партията води борба против всякакви опити за отклонение от основните й организационни и идейни принципи. Тя се противопоставя на течението на анархолибералите, обособява се като интелигентско-индивидуалистическа центристка група, с лидери Н. Харлаков и Г. Бакалов. Борбата срещу анархолибералите завършва с тяхното изключване през 1905 г. БРСДП (т. с.) отстранява през 1908 г. и прогресистите, начело на които застават д-р Н. Сакаров, К. Тинева и Г. Кръстев. След тяхното изключване до 1919 г. партията на тесните социалисти запазва единството в своите редове. Нейният организационен живот е преустановен по време на Балканската война (1912–1913 г.) и Междусъюзническата война (1913 г.). След Междусъюзническата война тя възстановява своите организации и групи и изгражда нови.\r\n1877 г.\r\nПо време на Руско-турската война (1877-1878 г.) Девети Кавказки драгунски полк влиза в Стара Загора. С първите три табора от 40-хилядната си армия, прехвърлена от Черна гора в Дедеагач, Сюлейман паша пристига в Одрин.На тази дата са родени:\r\n1936 г.\r\nРоден е Красимир Цветанов Кюркчийски - български композитор. Учи композиция при проф. П. Владигеров в БДК, специализира в Москва при Д. Шостакович. През 1966 г. печели голямата награда на международния конкурс на Парижките музикални седмици. През следващите години негови творби са поставяни на български и чуждестранни сцени. Работи като диригент на Държавния ансамбъл за народни песни и танци. По-известни негови произведения са операта “Юла”, комичната опера “Наследството”, балетите “Балада за автопортрета” и “Козият рог”, вокално-инструменталните произведения “Приказка за стълбата” и “Балада за Паисий”, симфоничните творби “Симфония-реквием”, “Диафонична студия”, “Симфония-концертанте”, песните “Сън за щастие”, “Дни на проверка”, филмовата музика към “Записки по българските въстания” и др.\r\n1910 г.\r\nРодена е Ирина Тасева - българска драматична актриса. Тя завършва театралната школа на Н. Масалитинов през 1929 г. Започва творческата си дейност в театър “П. К. Стойчев”. От 1930 г. до пенсионирането си работи в Народен театър “Иван Вазов”. Участва в “Ромео и Жулиета”, “Коварство и любов”, “Дон Карлос”, “Дивата патица”, “Мадам Сан Жен”, “И най-мъдрият си е малко прост”, “Машенка”, “Егор Буличов и другите”, “Майка Парашкева” и др. Участва в радио- и тв постановки (“Вратите хлопат”, 1977 г.), както и във филма “Български орли” (1941 г.). През 1963 г. издава книгата “Така блестят звездите”. Умира на 21 февруари 1990 г. в София.\r\n1902 г.\r\nРодена е Мими Михайлова Балканска - българска оперна певица. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Съоснователка е на Кооперативния театър (заедно с А. Сладкаров, А. Русков, В. Сълплиева, Ив. Цачев, Ил. Стоянов и др.), с който гастролира в Турция (1931 г.) и Югославия (1938 г.). тя е една от основателките на Художествения оперен театър в София, в който е директор (1942-1946 г.). Работи в Народната оперета (1947 г.) и в Държавния музикален театър в София (1948-1962 г.). По-важни нейни оперетни роли са Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др. Умира на 22 май 1984 г. в София.\r\n1879 г.\r\nРоден е Александър Кирилов Дряновски – български ентомолог и ботаник. Завършва естествена история в СУ “Св. Климент Охридски” през 1903 г. Работи като уредник на Училищния музей при Министерството на народната просвета от 1922 г. до 1944 г. и на палеонтологичните сбирки в Дирекцията за минни и геоложки проучвания в София от 1949 г. до 1957 г. Изучава флората на Витоша, Стара планина, вредните насекоми, вертикалното разпространение на пеперудите и болестите по пчелите. Автор е на 125 научни и научнопопулярни труда. Описва нови за науката видове и форми (54 насекомни и 46 растителни).\r\n1859 г.\r\nРоден е Георги Киров - български офицер, генерал-майор (от 1913 г.). Участва в Руско-турската война (1877-1878 г.) като опълченец. През Балканската война (1912-1913 г.) е командир на Първа бригада от Пета пехотна Дунавска дивизия, която участва в боевете за Силиулу, Гечкинли, Чаталджа. През Първата световна война (1915-1918 г.) е началник на Дванадесета пехотна сборна дивизия (от ноември 1915 г.), а по-късно - на Бургаския укрепен район. Умира през 1940 г. в София.На тази дата умират: \r\n2010 г.\r\nНа 76-годишна възраст умира писателят Дончо Цончев (1933 - 2010). Дончо Цончев е роден на 27 юли 1933 г. в град Левски. Завършва геология в Софийски университет “Климент Охридски” през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963 - 1966), геолог в Министерството на горите (1966 - 1968), завеждащ редакция в издателство “Народна младеж”, заместник-главен редактор е на “Профиздат”, завеждащ отдел “Българска литература” (1973 - 1989) в сп. “Съвременник”, директор на списание “Лов и риболов”, основател и директор на вестник “Наслука”. Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми – “Мъже без вратовръзки” (1966), “Роман на колелета” (1970; 1974), “Червени слонове” (1970), “Опасни типове” (1971), “Почти любовна история” (1972), “Принцовете” (1976; 1991), “Ако можехме да ги чуем” (1977), “Звезден прах” (1981), “Къщата на песните” (1985), романовата трилогия “Жълтата къща” (1982 - 1986), “Дневникът на един геолог” (1989), “Циганинът” (1991), “Ние, децата на голямата лъжа” (1992 г.). Бил е народен представител в 40-ото Народно събрание 2005 - 2009 г. Носител на орден \"Стара планина\" първа степен за заслуги към българската литература и по случай неговата 7-годишнина. Умира на 22 юли 2010 г. в София.\r\n1979 г.\r\nУмира режисьорът Любомир Шарланджиев (1931 - 1979). Роден е на 18 април 1931 г. През 1956 г. завършва ВИТИЗ (НАТФИЗ). Стажант е в Москва при Михаил Ром. Като театрален режисьор постига най-голям успех с “Всяка есенна вечер” (1959 г.). В киното дебютира през 1962 г. с “Хроника на чувствата”. Работи в областта на мелодрамата, психологическата драма, антифашисткия и военноприключенския филм. Режисьор е на “Веригата” (1964), “Карамбол” (1966), “С дъх на бадеми” (1967), “Прокурорът” (1968), “На всеки километър I, II” (тв, 1969 - 1972), “Най-добрият човек, когото познавам” (1973), “Спомен за близначката” (1976), “Трите смъртни гряха” (1980 г., довършен от Н. Коканова).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-22", "title": "Денят 22 юли в българската история"}
{"url": "http://www.focus-news.net/news/2017/07/22/2418263/plovdiv-vazstanoveno-e-dvizhenieto-na-amtrakiya-v-rayona-na-150-km.html", "text": "Възстановено е движението на АМ“Тракия“ , в района на 150 км, след пътния инцидент между два автомобила, единият превозващ лодка. Това съобщиха от пресцентъра на МВР. \r\nСигнал за пътен инцидент е подаден малко след 07.00 часа тази сутрин. По първоначални данни на АМ „Тракия“, в посока София, в района на 150 км, лек автомобил с турска регистрация  ударил движещата се пред него кола, превозваща лодка. В резултат на удара лодката преминала през мантинелата в отсрещното платно за движение и се ударила в лек автомобил. Пътният инцидент с турския автомобил е създал временно затруднение в движението по автомагистралата. Няма пострадали. \r\nПътни полицаи на място регулираха движението. В резултат на образувалата се тапа в посока Бургас са станали още няколко леки пътни инциденти. Възстановено е движението на АМ“Тракия“ , в района на 150 км.", "date": "2017-07-22", "title": "Пловдив: Възстановено е движението на АМ“Тракия“, в района на 150 км"}
{"url": "http://www.focus-news.net/news/2017/07/22/2418261/abc-news-shestima-afganistanski-voennosluzheshti-sa-bili-ubiti-pri-sblasatsi-s-talibanite.html", "text": "В петък общо шестима афганистански военнослужещи са загинали при престрелка с талибаните в западната провинция Фарах, предава ABC News. \r\nОсвен това по време на шестчасовите сблъсъци 12 талибани са били ликвидирани . \r\nМеждувременно талибаните обявиха победа и съобщиха, че 15 афганистански военнослужещи са убити. Мария Динкова", "date": "2017-07-22", "title": "ABC News: Шестима афганистански военнослужещи са били убити при сблъсъци с талибаните"}
{"url": "http://www.focus-news.net/news/2017/07/22/2418262/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). Времето е ясно и тихо. Всички съоръжения работят в летен режим. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-22", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/22/2418265/veliko-tarnovo-poklonenie-v-kapinovskiya-manastir-shte-izvarshat-stotitsi-elenchani.html", "text": "Поклонение в Къпиновския манастир ще извършат стотици еленчани. Подготовката започна още рано тази сутрин, съобщиха за Радио „Фокус“ – Велико Търново от Община Елена. И през тази година от балканския град тръгват три лъча, които по обяд ще се съберат в двора на светата обител. Участниците в пешеходния поход ще бъдат извозени до село Вълчовци, откъдето поемат по 12-километрова пътека. Тя следва стария път до манастира, преди построяването на язовир „Йовковци“. Маршрутът пресича живописни места, преваля билото и се спуска при стария римски мост на река Веселина. Велосипедистите преминат по пътя от Елена през Миндя до светата обител. Останалите участници ще пристигнат с автобуси, които тръгват от автогарата в Елена в 10.30 часа и с лични автомобили.\r\nОт Общината разказват, че рано сутринта до манастирските порти се подклажда огън за курбана. Неговото освещаване ще е по обяд в двора на манастира. По стара традиция еленският кмет отново ще остави дар за светата обител.\r\nЕленчани слагат началото на поклонничеството още през Възраждането, когато край двата съседни манастира в Еленския балкан – Плаковския и Къпиновския, на Илинден се стичали масово хора от цялата околия. Заедно с близката до града Мерданска света обител те са известни като Еленските манастири – центрове на духовност и образование, на завери и съзаклятия, убежище за революционери. Преди 17 години по инициатива на община Елена и Туристическо дружество „Чумерна“, във връзка с Европейските дни на наследството, се възстановява поклонението до Къпиновския манастир, което не е прекъсвано и до днес.\r\nЛуиза ТРАНЧЕВА", "date": "2017-07-22", "title": "Велико Търново: Поклонение в Къпиновския манастир ще извършат стотици еленчани"}
{"url": "http://www.focus-news.net/news/2017/07/22/2418266/blagoevgrad-v-bansko-shte-se-provede-muzikalniyat-festival-one-love-tour.html", "text": "Едни от най-големите български и македонски звезди на музикалната рап и хип-хоп сцена гостуват в Банско, за да обявят началото на музикалното турне на лято 2017 – „One Love”. Това съобщиха от пресцентъра на Община Банско. Хип-хоп формат, създаден по идея на продуцентите Иван и Андрей, си е поставил за задача да гради мостове на Балканите. Криско, Ъпсурд, Тони Зен, Сладкаристика, Гери-Никол и DJ Гоце ще ще вземат участие в коцерта. Гери-Никол ще изпълни хитовите си песни „Ела и си вземи” и „Готина и луда”, а Криско – песента „BAZOOKA”. \r\n„Ъпсурт” ще представят новото си парче „Този танц” и още много емблематични хитове, припявани и до днес от фенове им. Македонското присъствие на сцената ще бъде в лицето на Слаткаристика, Тони Зен и DJ Гоце С.А.Ф., които ще завладеят публиката с хитовите си парчета.", "date": "2017-07-22", "title": "Благоевград: В Банско ще се проведе музикалният фестивал „One Love Tour“"}
{"url": "http://www.focus-news.net/news/2017/07/22/2418270/17-dushi-sa-raneni-pri-katastrofi-prez-izminaloto-denonoshtie-v-stranata.html", "text": "17 души са ранени при катастрофи през изминалото денонощие, съобщиха от пресцентъра на МВР. В страната са станали 14 пътнотранспортни произшествия, при които има един загинал и двама с опасност за живота. На територията на столицата са станали  47 леки пътни инцидента.", "date": "2017-07-22", "title": "17 души са ранени при катастрофи през изминалото денонощие в страната"}
{"url": "http://www.focus-news.net/news/2017/07/22/2418269/pleven-narodniyat-predstavitel-ot-gerb-vladislav-nikolov-shte-prisastva-na-rodova-sreshta-v-selo-brestovets.html", "text": "Народният представител от ГЕРБ Владислав Николов ще присъства на превърналата се в традиция за село Брестовец родова среща. Инициативата за нея е на кмета на селото Радослав Иванов. Това съобщиха от пресцентъра на ПП ГЕРБ. Вече седма поредна година в края на юли в двора на училището в селото се събират близо 1000 души, за да поддържат жив духа на родовата памет.", "date": "2017-07-22", "title": "Плевен: Народният представител от ГЕРБ Владислав Николов ще присъства на родова среща в село Брестовец"}
{"url": "http://www.focus-news.net/news/2017/07/22/2418268/kmetat-na-tutrakan-dimitar-stefanov-festivalat-ogneniyat-dunav-e-nay-golyamoto-kulturno-meropriyatie-v-grada-toy-e-dostapen-za-vsichki-absolyutno-bezplatno.html", "text": "Фестивалът „Огненият Дунав“ е най-голямото културно мероприятие в града, той е достъпен за всички абсолютно безплатно. Това каза кметът на Тутракан Димитър Стефанов в интервю за Агенция „Фокус“ за фестивала „Огненият Дунав“, който ще се проведе от 25-ти до 29-ти юли в Тутракан. По думите му фестивалът „Огненият Дунав“ се е превърнал в традиция. „Имаме много обаждания и запитвания откога докога ще се проведе, както и дали има свободни места по хотелите и коя вечер какви мероприятия са предвидени“, каза кметът на града. Димитър Стефанов подчерта, че фестивалът се осъществява вече шеста поредна година. „Всичко, което представяме на „Огнения Дунав“ е достъпно не само за гражданите на община Тутракан, но и за всички туристи абсолютно безплатно. Нашите гости и жители могат да се докоснат до различните стилове без това да ги засяга финансово“, коментира той. Димитър Стефанов уточни, че интересът към фестивала е много голям. Кметът на Тутракан посочи, че има посетители от Румъния, Турция, Германия, Гърция, Русия и Украйна.  „Миналата година само по време на заключителната част на „Огнения Дунав“ посетителите бяха над 20 хил. души. Това са хора, които са жители и гости на Тутракан“, допълни кметът. Той поясни, че Община Тутракан е на  финалната права от подготовката на „Огнения Дунав“. „Както всяка година, това ни е най-голямото културно мероприятие. Той ще бъде открит на 25 юли, а  заключителната му част е на 29 юли, събота. „Огненият Дунав“ всяка година приключва последната събота от юли месец. Организацията е направена, спонсорите и дарителите също са намерени и са откликнали на нашата молба за финансова помощ. 90 % от работата по фестивала е свършена“, каза още Димитър Стефанов. \r\nДеница КИТАНОВА", "date": "2017-07-22", "title": "Кметът на Тутракан Димитър Стефанов: Фестивалът „Огненият Дунав“ е най-голямото културно мероприятие в града, той е достъпен за всички абсолютно безплатно"}
{"url": "http://www.focus-news.net/news/2017/07/22/2418264/zigmar-gabriel-kam-turskite-grazhdani-v-germaniya-vie-prinadlezhite-tuk.html", "text": "По-малко от 48 часа, след като Берлин обяви промяна във външнополитическия курс спрямо Турция, германският министър на външните работи Зигмар Габриел се опита да успокои турските граждани, живеещи в Германия, предава английската редакция на Deutsche Welle. \r\nВ събота Габриел написа отворено писмо, публикувано на немски и турски език в таблоида Bild, в което той определи като „голямо богатство“ приятелството между германците и трите милиона турци, живеещи в европейската страна. \r\n„Ние винаги сме подкрепяли добрите отношения с Турция, тъй като знаем, че добрите връзки между Берлин и Анкара са важни за Вас“, подчертава министърът. \r\nТой обаче уточни, че германското правителство не може да бездейства, когато германски граждани са арестувани: „Ние трябва да защитим своите граждани“. \r\nГабриел допълни, че „колкото и да са трудни политическите отношения между Германия и Турция, едно нещо е ясно: Вие, гражданите от турски произход в Германия, принадлежите тук, независимо дали имате германски паспорт или не“.  Мария Динкова", "date": "2017-07-22", "title": "Зигмар Габриел към турските граждани в Германия: Вие принадлежите тук"}
{"url": "http://www.focus-news.net/news/2017/07/22/2418272/aktsenti-ot-predavaneto-metronom-na-radio-fokus.html", "text": "В днешното издание на предаването „Метроном“ на Радио „Фокус” ще коментираме събитията през седмицата. Състояха се две военни учения: военноморското „Бриз 2017“ и многонационалното „Saber Guardian“ – показателни ли са за състоянието на българската армия? Въпросът е към ген. Андрей Боцев, началник на отбраната.\r\nКакви ще бъдат ползите от приетите тази седмица на второ четене промени в Закона за публично предлагане на ценни книжа и как с тях ще се стимулира развитието на капиталовия пазар у нас? Отговаря Делян Добрев, председател на парламентарната комисия по енергетика и член на комисията по икономическа политика и туризъм.\r\nСлед среща с президента Тайип Ердоган, министър-председателят Бинали Йълдъръм направи сериозни промени в турския кабинет, като замени 11 от общо 26-те министри. В какво ще се изрази промяната в политическия курс на страната? Събеседник е Георги Димов, бивш генерален консул в Одрин.\r\nТайните и явни срещи между Тръмп и Путин – фалшиви новини, конспиративни теории или опит за решаване на горещите въпроси. Анализира ген. Кирчо Киров, началник на Националната разузнавателна служба от 2002 до 2012 г.\r\nДоговорът за добросъседство с Македония – лек за стари рани или компромисен и за двете страни. Прогнозата е на Красимир Узунов, президент на Агенция и Радиоверига „Фокус“.\r\nС какво изпращаме отиващата си седмица - с много патриотизъм и малко политика или с обратното? Очаквайте обзора на проф. Александър Маринов.", "date": "2017-07-22", "title": "Акценти от предаването „Метроном“ на Радио „Фокус”"}
{"url": "http://www.focus-news.net/news/2017/07/22/2418267/denyat-22-yuli-v-svetovnata-istoriya.html", "text": "Унгарският воевода Янош Хуняди нанася поражение на обсадилите Белград турци през 1456 г. Томас Джеферсън е избран за първи министър на външните работи на САЩ през 1789 г. През 1793 г. английският изследовател Маккензи става първият европеец, прекосил Канада от изток към Тихия океан. Банковият обирджия Джон Дилинджър е застрелян от федерални агенти в Чикаго година по-късно. През 1992 г. организират бягството от затвора на колумбийския наркобарон Пабло Емилио Ескобар Гавирия.\r\n2015 г.\r\nХилари Клинтън обявява официално решението си да се кандидатира за номинацията на Демократическата партия за президентските избори в САЩ през 2016 г. Според в. Ню Йорк Таймс предизборната кампания на бившия държавен секретар на САЩ ще струва $2,5 млрд.\r\n2014 г.\r\nС Указ на президента на Русия се фиксират 11 часови зони за страната и се издава забрана за сезонен преход.\r\n2013 г.\r\nВ северозападната провинция на Китай – Гансу загиват 95 човека. Ранени са още 1000 в резултат от земетресение с магнитуд 6.6 по скалата на Рихтер.\r\n2012 г.\r\nЗа президент на Индия е избран Пранаб Кумар Мукерджи, който преди това заема длъжността министър на отбраната.\r\n2011 г.\r\nПри взрив до 17 етажното здание на норвежкото правителство в Осло загинват осем човека, а още десетки други са ранени. Получена е заплаха от страна на Молла Крекар, основател на кюрдската ислямистка група Ансар ал Ислам, за бомбена атака в случай на неговото депортиране от страната. По повод карикатурите на пророка Мохамед през 2006 г. той заявява, че това означава „обявяване на война на нашата религия и цивилизация“. Тогава шейх Юсеф ел Кардауи, шеф на Международния съюз на мюсюлманските улеми, заявява: „Нека петък да бъде международен ден на гнева за Бог и неговия пророк“. Норвежки прокурори повдигат обвинения в тероризъм срещу Молла Крекар, поради което той заплашва, че „Норвегия ще плати тежка цена за неговата смърт“. Малко след взрива 32-годишният норвежец Андерс Беринг Брайвик, облечен в полицейска униформа, открива безразборна стрелба на младежко събиране на Норвежката работническа партия на премиера Йенс Столтенберг недалеч от Осло. При инцидента жертва стават повече от деветдесет човека, сред които бройката на децата на възраст между 15 и 16 години е най-голяма. Групировката Ансар ал Джихад ал Алами („Привържениците на глобалния джихад“) поема отговорност за атентатите. Според самия Андерс Брайвик мотивите му са свързани с желание за радикални промени в норвежкото общество. Няколко часа преди да извърши двойния атентат той публикува в интернет 1518 странична „Декларация за независимостта на Европа“, в която твърди, че културният марксизъм на франкфуртската школа е много по-страшен от икономическия марксизъм, погубил Русия. Брайвик е член на масонската ложа в Осло, както и на младежката либерална партия на прогреса, според която е недопустимо правителствата да злоупотребяват с властта си, намесвайки се в икономическия живот на обществото с най-употребявания слоган „моята свобода свършва там, откъдето започва твоята“.\r\n2004 г.\r\nКомисията, упълномощена да изготви доклад за атентатите от 11 септември 2001 г., съобщава, че американските лидери не са си давали сметка за сериозната опасност от терористична атака преди случилото се на 11 септември.\r\n2003 г.\r\nСиновете на Садам Хюсеин – Удай и Кусай са убити, след като американски войски щурмуват вила в Мосул, Ирак. По-рано САЩ плащат 30 млн. долара на човека издал Удай и Кусай.\r\n1992 г.\r\nОрганизирано е бягството от затвора на колумбийския наркобарон Пабло Емилио Ескобар Гавирия.\r\nПабло Емилио Ескобар Гавирия е роден на 1 декември 1949 г. Той е прочут колумбийски наркобарон – шеф на най-големия в страната наркокартел в град Меделин. Сп. „Форбс“ го нарежда на седмо място в списъка на най-богатите хора за 1989 г. През 1993 г. той е открит убит.\r\n1989 г.\r\nТаджикският език е провъзгласен за официален език на Таджикистан.\r\nТаджикският език е ирански език, говорен от около 4 400 000 души. Таджиките говорят на различни диалекти на персийския език, създавайки диалектически континуум в страните Узбекистан - Таджикистан - Афганистан - Иран. Самият термин \"таджикски език\" е неологизъм, въведен в през 20-те години на миналия век като част от болшевишката политиката за \"национално-териториално обособяване на народите в Средна Азия\" и създаването на \"съветския народ\", част от който трябва да бъдат таджиките с нов език \"таджикистански\". Тогава само таджиките от Таджикистан и Узбекистан приемат термина \"таджикски език\" за обозначение на своя език, а таджиките в съседен Афганистан продължават да наричат езика си \"дари\" или \"персийски\".\r\n1983 г.\r\nОтменено е военното положение в Полша.\r\n1981 г.\r\nМехмед Али Агджа е осъден от съда в Рим на доживотен затвор за атентата срещу папа Йоан-Павел ІІ.\r\nНа 13 май 1981 г. в Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, а 21-годишната Роуз Хил от Ямайка е леко ранена в рамото. Арестуван е мъж от турски произход, за който се предполага, че и преди е отправял заплахи към Папата. Задържаният Мехмед Али Агджа е на 23 годишна възраст. По думите на Агджа, той пристига на 9 май 1981 г. на летището в Милано и два дни по-късно отива в Рим. Полицията открива бележки, написани на турски език. Съдържанието на една от тях е: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\"\r\nТогава турските информационни агенции съобщават, че Али Агджа е обвинен и в друго убийство през февруари 1979 г. – на редактора на турския вестник \"Миллиет\" Абди Ипекчи. В резултат е била издадена присъда задържане под стража, но той успява да избяга от затвора.\r\nНа процеса във връзка с атентата срещу папата Али Агджа съобщава за връзки с българските тайни служби.\r\nПрез 2000 г. Али Агджа е помилван от президента на Италия Карло Чампи. След като е освободен от затвора в Италия, на 14 юни 2000 г. той е екстрадиран в Турция, където вече има задочна смъртна присъда за убийството на журналиста Абдула Ипекчи, намалена след амнистия от 1991 г. на десет години затвор. Той е настанен в затвор със засилени мерки за сигурност в Истанбул. На 12 януари 2006 г. е освободен от турския затвор предсрочно. Няколко дни по-късно, след масови протести от турското правителство и медиите, на 20 януари 2006 г. Върховният касационен съд на Турция отменя решението за освобождаването му след обжалване от Министерството на правосъдието и същият ден той е отново арестуван.\r\nПо време на посещението си в България през май 2002 г. при срещата си с президента Георги Първанов Папа Йоан Павел уверява, че никога не е вярвал, че България е замесена в атентата, извършен през 1981 г.\r\n1972 г.\r\nЕвропейската икономическа общност и държавите, останали в ЕФТА (Европейска зона за свободна търговия) - Исландия, Австрия, Португалия, Швеция и Швейцария подписват споразумение за нова зона на свободна търговия, влязло в сила от 1 януари 1973 г.\r\n1966 г.\r\nАмерикански бомбардировачи осъществяват първата си атака срещу демилитаризираната зона между Северен и Южен Виетнам.\r\nГражданската война във Виетнам се води в периода 1965 – 1973 г. с активното участие на войски на САЩ и други сили. След лятото на 1961 г. американската политика се стреми да изгради Южен Виетнам като бариера срещу разпространението на комунизма в Югоизточна Азия. Провокационни действия на бойни кораби на САЩ в близост до Северен Виетнам водят до ответни действия на комунистическите военноморски сили и до приемане на Тонкинската революция в американския Конгрес през август 1964 г., която дава на президента Джонсън правомощия да действа във Виетнам. Атаките на Виетконг срещу бази на САЩ в Плейку и Ки Нхон в началото на февруари 1965 г. са последвани от тежки бомбардировки над Северен Виетнам. Американски морски пехотинци правят десант през март 1965 г., а една въздушно преносима бригада - два месеца по-късно. До 1965 г. САЩ разполагат с армия от 125 000 души на действителна служба във Виетнам, а до края на 1966 г. числеността й достига 400 000. Въздушните бомбардировки достигат средно до 164 дневно в първите месеци на 1966 г. Масираността на атаките успява да спре действията на Виетконг и на северновиетнамците, но предизвиква все по-голямо недоволство в САЩ от всяка друга предишна военна кампания в американската история. Офанзивата Тет от февруари 1968 г. се превръща във военен провал за комунистите, но убеждава американското обществено мнение в безсмислието на широкомащабните операции във Виетнам. Бомбардировъчните рейдове са намалени след март 1968 г. На 13 май 1968 г. започват дискусии за възможностите за мир. Президентът Никсън започва да изтегля войски през юни 1969 г., след като още една вълна на възмущение залива Америка в края на годината в резултат от репортажите за клането в Ми Лай. При управлението на Никсън американците залагат на създаването на модерна южновиетнамска армия, но американските войски отново са въвлечени в ожесточени битки през февруари и март 1971 г. и през март и април 1972 г. На 27 януари 1973 г. се подписва примирие в Париж, включващо изтегляне на американските войски, като последните американски бойни части напускат две седмици по-късно. Американските съветници остават във Виетнам до окончателната победа на комунистите през април 1975 г.\r\n1942 г.\r\nПо време на Втората световна война се поставя началото на редовното депортиране на евреи от Варшавското гето към концентрационни лагери.\r\n1934 г.\r\nВ Чикаго е убит известният престъпник Джон Дилинджър. Той е застрелян от федерални агенти в 10:40 вечерта, няколко минути след като излиза от кино “Байъграф”.\r\nДжон Дилинджър е роден на 22 юни 1903 г. в Индианополис, щата Индиана. Той е известен банков обирджия. Някои го смятат за опасен престъпник, докато други го приемат за съвременния Робин Худ.\r\n1933 г.\r\nАмериканският авиатор-пионер Уили Поуст първи в историята на въздухоплаването обикаля сам света за седем дни, 18 часа и 49 минути.\r\n1917 г.\r\nАлександър Керенски става министър-председател на Русия.\r\nАлександър Керенски е роден на 4 май 1881 г. Той е руски държавник, глава на временното правителство след Февруарската революция в Русия през 1917 г. Свален е от болшевиките от поста премиер на 7 ноември 1917 г. Преоблечен като жена, той успява да се измъкне и по-късно да емигрира във Франция, а след това в САЩ. Създадено е ново, болшевишко правителство начело с Ленин. Керенски умира на 11 юни 1970 г.\r\n1912 г.\r\nПо предложение на Уинстън Чърчил Великобритания взема решение да модернизира военния си флот.\r\n1906 г.\r\nАлфред Драйфус, обвинен през 1894 г. в държавна измяна и осъден на доживотен затвор на Дяволския остров във Френска Гвиана, е напълно реабилитиран и е награден с ордена на Почетния легион.\r\nАлфред Драйфус е френски офицер. Роден е през 1859 г. Заподозрян е като автор на писмо, в което се съобщава на чужд агент за изпращането на тайни военни документи. Той е осъден от военен съд на вечно заточение през 1894 г. и е изпратен на Дяволския остров (Кайена). След застъпничеството на видни французи и главно на Емил Зола процесът на Драйфус два пъти е ревизиран. Оправдан е и е върнат на служба през 1906 г.\r\n1894 г.\r\nМежду Париж и Руан се провежда първото автомобилно състезание.\r\n1793 г.\r\nАнглийският изследовател А. Маккензи става първият европеец, прекосил Канада от изток към Тихия океан.\r\n1790 г.\r\nВъв Франция е национализирано църковното имущество.\r\n1789 г.\r\nТомас Джеферсън е избран за първи министър на външните работи на САЩ.\r\nТомас Джеферсън е американски държавник, политик, философ. През 1762 г. завършва право в колежа \"Уилям и Мери\". През 1767 г. е приет в адвокатска колегия на щат Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на Първия континентален конгрес, а през 1776 г. – на Втория, където е определен да състави текста на Декларацията за независимост (формално се смята за неин автор, макар че текстът е резултат от работата на много делегати). В периода 1779-1781 г. е губернатор на щат Вирджиния. От 1785 г. до 1793 г. е посланик на САЩ във Франция. От 1790 г. до 1793 г. е държавен секретар в първата администрация на Джордж Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. побеждава Адамс и е третият президент на САЩ като управлява в периода от 1801 г. до 1809 г. Томас Джеферсън оказва огромно влияние върху политическата история на държавата. Неговите съчинения и писма са издадени в 20 обемисти тома.\r\n1456 г.\r\nУнгарският воевода Янош Хуняди нанася поражение на обсадилите Белград турци.\r\nКогато през лятото на 1456 г. султан Мехмед ІІ с цялата си армия обсажда Белград Янош Хуняди е принуден да отбранява града с по-малко от 10 000 души, с благородниците от принадлежащите му територии и с повече от двадесет хиляди доброволци. На 14 юли 1456 г. флотата на Хуняди успява да разкъсва турския кордон. На 21 юли турската армия започва единствената си атака, като турската артилерия разрушава част от крепостните стени. До следващата сутрин турците губят към 8 000 души и докато султанът обмисля какво да предприеме, част от защитниците излизат от крепостта и атакуват лагера на османската армия. Неочакваната атака парализира турците, те изоставят всичко и се изтеглят. На 11 август 1456 г. Янош Хуняди умира от чумата, вилнееща сред турци и християни в Белград.\r\n1298 г.\r\nПо време на войните за шотландска независимост: В Битката при Фолкърк английският крал Едуард I и неговите стрелци с лъкове побеждават воините на Уилям Уолъс близо до град Фолкърк.На тази дата са родени:\r\n1895 г.\r\nРоден е Павел Осипович Сухой - руски конструктор на самолети, два пъти Герой на социалистическия труд (1957 г., 1965 г.), доктор на техническите науки (1940 г.), генерален конструктор (1956 г.). През 1925 г. завършва Московското висше техническо училище и работи в Централен аерохидродинамичен институт като сътрудник на А. Н. Туполев. Разработва изтребителите И-4 (1926-1927 г.) и И-14 (1932-1934 г.). По-късно създава самолетите РД (АНТ-25), с които прелита Северния полюс с екипажите на В. Чкалов и М. Громов. Създава бойния многоцелев самолет СУ-2 (1939 г.) и бронирания щурмови самолет СУ-6 (1943 г.). В неговото конструкторско бюро са разработени реактивните самолети СУ-9, СУ-15, свръхзвукови изтребители с триъгълно и стреловидно крило. Умира на 15 септември 1975 г.\r\n1888 г.\r\nРоден е американският микробиолог Селман Ейбрахам Ваксман. През 1952 г. получава Нобелова награда за медицина заради откриването на стрептомицина - първият ефективен антибиотик за лечение на туберкулоза. Умира на 16 август 1974 г.\r\n1878 г.\r\nРоден е Янош Корчак (псевдоним на Хенрик Голдшмид) - полски писател, педагог, лекар. Автор на повестите “Деца от улицата” (1901 г.), “Моска, Йоска и Срула” (1910 г.), “Крал Матиуш I” (1923 г.) и на пиесата “Сенат на безумците” (1931 г.). Освен това пише новели, педагогически произведения, статии, дневник. Загива през август 1942 г. във фашисткия концлагер “Треблинка” с 200 свои възпитаници.\r\n1849 г.\r\nРодена е Емма Лазарус – американска поетеса, известна с това, че е написала думите, които са гравирани на Статуята на Свободата. През 1883 г. тя пише сонета “Новият колос”, текстът на който сега е гравиран на бронзова плоча на стената в основата на Статуята на Свободата. Лазарус е четвъртото от седемте деца на португалски евреи. От малка учи американска и европейска литература, както и няколко езика, между които немски, френски и италиански. Пише много собствени поеми и адаптации на немски и италиански поеми, между които на поеми от Гьоте и Хайне. Превежда еврейски поети на английски. Емма Лазарус умира на 19 ноември 1887 г.\r\n1822 г.\r\nРоден е Грегор Йохан Мендел – австрийски естественик, създател на учението за наследствеността. Живее и работи в манастир до гр. Бърно (Чехия). Чрез опити върху кръстосването на различни сортове грах открива законите на наследствеността и определя основните термини на теорията на наследствеността (1856-1863 г.). Формулира принципите за отдалечаване на признаците и комбиниране на наследствените фактори; проследява наследяването на признаците в няколко поколения. Резултатите са описани в “Опити върху растителни хибриди” (1866 г.). Умира на 6 януари 1884 г. в Брюн, днес Бърно, Чехия.\r\n1784 г.\r\nРоден е Фридрих Вилхелм Бесел - немски астроном и математик, изчислил траекторията на Халеевата комета. Той каталогизира около 50 000 звезди и математически предсказва съществуването на планета отвъд Уран. През 1836 г. Фридрих Вилхелм Бесел, след наблюдения на явлението на кометата на Енке (1835 г.), заключва, че потоците от пара могат да упражнят сила изменяща орбитата на кометата. Той е първият, който измерва и публикува паралакса на звезда и по него определя разстоянието до звездата. През 1841 г. Бесел известява, че Сириус и Процион имат по един невидим компаньон, причиняващ изменения в тяхното движение. Орбитата на компаньона на Сириус е изчислена 10 години по-късно, а този на Процион не е открит до 1896 г. По-късно става ясно, че тези две звезди са бели джуджета. Бесел умира през 1846 г.\r\n1478 г.\r\nРоден е Филип I Хубави, крал на Кастилия и основател на Хабсбургската династия в Испания. Той е син на германския крал Максимилиан I. През 1496 г. Филип Хубави се жени за Хуана Кастилска, дъщеря на Фердинанд ІІ и Изабела І (покровителката на Христофор Колумб). През февруари 1500 г. от този брак се ражда бъдещият император Карл V. През 1506 г. по време на военен поход Филип І Хубави се разболява смъртоносно от тиф. Хуана не разрешава тялото му да бъде погребано и ковчегът с тленните останки я съпровожда до края на живота й. Затова получава прозвището Хуана Лудата.На тази дата умират: \r\n1967 г.\r\nУмира Карл Сандбърг – американски поет. Роден е на 6 януари 1878 г. в Гейлсбърг, Илинойс. Дебютът му е през 1916 г. - “Стихове за Чикаго”. Издава сборниците “Разбивачи” (1918 г.), “Дим и стомана” (1920 г.) и други, в които се откроява острата социална проблематика. Автор е на “Американски песенник” (1927 г.). поемата “Народът - да” (1936 г), философската лирика “Мед и сол” (1963 г.). Известни са неговият исторически роман “Скалата на спомените” (1948 г.) и биографията на А. Линкълн (т. 1-6, 1926-1939 г.), за която получава награда “Пулицър” за история през 1940 г. Печели същата награда за поезия през 1951 г.\r\n1958 г.\r\nУмира Михаил Михайлович Зошченко - руски писател сатирик. Той е роден на 9 август 1894 г. Участва като доброволец на фронта по време на Първата световна война (1914-1918 г.). През 1918 г. постъпва като доброволец в Червената армия. Започва да печата през 1922 г. Принадлежи към литературната група \"Серапионови братя\". Първата му книга \"Разказите на Назар Илич …\" (1922 г.) и последвалите я разкази му носят популярност. Автор е на произведения, разнообразни по жанр и маниер на повествование. Това са \"Мишел Синягин\" (1930 г.), \"Възвърната младост\" (1933 г.), \"Синята книга\" (1935 г.), \"Керенски\" (1937 г.), \"Тарас Шевченко\" (1939 г.), сатиричните пиеси \"Летящият портфейл\" (1939 г.), \"Нека неудачникът плаче\" (1946 г.). Много от творбите му (повестта \"Преди изгрев слънце\", 1943 г., и др.) са критикувани рязко в печата. Превежда повестите на финландския писател Маю Ласила \"За клечките\" и \"Два пъти роден\". Изключен е от съюза на писателите през 1946 г. Едва през 1986-1987 г. са издадени събраните му съчинения.\r\n1909 г.\r\nУмира Детлеф фон Лилиенкрон - германски писател, поет. Роден е на 3 юни 1844 г. в Кил. Представител е на немския импресионизъм. Служи в пруската армия, която напуска през 1870 г. Работи в администрацията, която също напуска през 1887 г., за да се отдаде на писателска дейност. Първата му стихосбирка \"Разходките на адютанта и други стихотворения\" (1883 г.) има голям успех. След нея създава комичната епопея \"Погфред\" (1896 г.) и няколко романа, но се утвърждава главно с \"Военни разкази\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-22", "title": "Денят 22 юли в световната история"}
{"url": "http://www.focus-news.net/news/2017/07/22/2418274/euronews-sebastiyan-kurts-beshe-razkritikuvan-otnosno-komentara-si-che-italiya-pozvolyava-na-nelegalnite-migranti-da-dostignat-evropa.html", "text": "Министърът на външните работи на Австрия Себастиян Курц беше разкритикуван за изказването си, че Италия не трябва да  позволява на нелегалните мигранти да достигат до континента, предава  Euronews. \r\nТози коментар Курц направи по време на среща със своя италиански колега Анджелино Алфано във Виена. \r\nКметът на италианския остров Лампедуза отбеляза, че е „очаквал подобно изявление от неонацист, а не от външен министър“. \r\nСредиземноморският остров е известен като „вратата към Европа“. През последните 20 г. около 400 хил. души са прекосили Средиземно море, за да пристигнат в Лампедуза. Поне 15 хил. са загинали, опитвайки се да достигнат Европа.  Мария Динкова", "date": "2017-07-22", "title": "Euronews: Себастиян Курц беше разкритикуван относно коментара си, че Италия позволява на нелегалните мигранти да достигнат Европа"}
{"url": "http://www.focus-news.net/news/2017/07/22/2418277/vratsa-nivoto-na-reka-dunav-kray-oryahovo-e-50-sm.html", "text": "Продължава да се понижава нивото на река Дунав в началото на българския участък, съобщиха от Хидрометеорологичната станция в Ново село. Там за последното денонощие нивото на Дунав се е понижило с 4 см и водният стоеж  е 76 см. Нивото на реката при Видин се е понижило с 5 см и  водният стоеж е 118 см. Край Лом нивото е 137 см, регистрирано е понижение от 4 см. Нивото на Дунав край Оряхово е 50 см, регистрирано е понижение от 6 см. \r\nТемпературата на водата край Ново село е 26,6 градуса, край Оряхово е 27,2  градуса.", "date": "2017-07-22", "title": "Враца: Нивото на река Дунав край Оряхово е 50 см"}
{"url": "http://www.focus-news.net/news/2017/07/22/2418275/afp-obshto-16-politseyski-sluzhiteli-sa-bili-ubiti-pri-vazdushni-udari-na-sasht-v-afganistan.html", "text": "Общо 16 афганистански полицейски служители са били убити, а двама други са били ранени при въздушни удари на САЩ в провинция Хелманд, съобщиха в събота властите, предава AFP. \r\nИнцидентът се е случил в петък в 17 ч. местно време при операция на афганистанските сили за сигурност срещу талибаните. \r\n„При въздушните удари 16 афганистански полицаи са били убити, включително двама командири. Също така двама полицейски служители са били ранени“, уточниха властите.  Мария Динкова", "date": "2017-07-22", "title": "AFP: Общо 16 полицейски служители са били убити при въздушни удари на САЩ в Афганистан"}
{"url": "http://www.focus-news.net/news/2017/07/22/2418271/aa-egipet-i-ligata-na-arabskite-darzhavi-prizovaha-izrael-da-deystva-razumno.html", "text": "В петък египетските власти призоваха Израел да намали напрежението, след като бяха поставени метални детектори при входа на джамията „Ал Акса“, съобщиха от египетското Министерство на външните работи, предава Anadolu Agency. \r\nВ изявлението се отбелязва, че Египет е изключително притеснен от диспропорционалното използване на сила от полицията срещу палестинците в Ерусалим. \r\nЛигата на арабските държави също осъди „използването  на прекомерна сила и истински куршуми от полицията, за да разпръсне незащитените палестинци“. Освен това в изказването се отправя призив към международната общност. Подчертава се, че Израел трябва да бъде предупреден да преустанови подобни действия и да уважава международните решения относно статуса на Ерусалим.  Мария Динкова", "date": "2017-07-22", "title": "АА: Египет и Лигата на арабските държави призоваха Израел да действа разумно"}
{"url": "http://www.focus-news.net/news/2017/07/22/2418273/infotag-spored-es-smesenata-izbiratelna-sistema-zaplashva-demokratsiyata-v-moldova.html", "text": "Според върховния представител на Европейския съюз по въпросите на външните работи и политиката за сигурност Федерика Могерини и еврокомисаря по въпросите на европейската политика за съседство и преговорите за разширяване Йоханес Хан смесената избирателна система ще заплаши ефективната демокрация в Молдова, предава Infotag. \r\nВ съвместно изявление Могерини и Хан подчертаха, че „приемането на смесена избирателна система противоречи на препоръките на Венецианската комисия и Бюрото за демократичните институти и правата на човека към Организацията за сигурност и сътрудничество в Европа“. Мария Динкова", "date": "2017-07-22", "title": "Infotag: Според ЕС смесената избирателна система заплашва демокрацията в Молдова"}
{"url": "http://www.focus-news.net/news/2017/07/22/2418276/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „ОбС-председателят А. Гераксиев вдига предприятие за преработка на плодове, футболист – спортен комплекс край кв. „Дунав“, до с. Борово изниква мандра за 10 000 л мляко дневно“. „Доведоха с белезници изнасилвача от Елешница, чакат го до 8 г. затвор“ информацира изданието. В статията пише, че Крум Томанов е с повдигнато обвинение за разврат заради брутален акт срещу 74-годишна жена от Банско. \r\nВ ежедневника има и статия за това, че бившият шеф на болницата в Дупница – Росен Тимчев е платил на граждански договор 2 700 лева на 20-годишно момиче, без то да стъпва на работа. Друго заглавие от ежедневника е „Благоевградската певица Анели Никова от Мармарис след разрушителното земетресение от 6,7 по Рихтер: Хората от сградата на квартирата ми скачаха от терасите, беше ад“. Друга статия от първа страница е за директора на театъра в Дупница – Славчо Пеев, който има здравословни проблеми и ще пропусне лятно пътуване до Кипър.", "date": "2017-07-22", "title": "Преглед на основните теми в благоевградския печат"}
{"url": "http://www.focus-news.net/news/2017/07/22/2418278/voa-v-nedelya-redzhep-tayip-erdogan-shte-zapochne-dvudnevnoto-si-poseshtenie-v-stranite-ot-persiyskiya-zaliv.html", "text": "В неделя турският президент Реджеп Тайип Ердоган започва двудневното си посещение в страните от Персийския залив в опит да разреши кризата около Катар и четирите арабски държави, които обвиняват Доха в подкрепяне на тероризъм, предава Voice of America. \r\n„Турция се опитва да подпомогне усилията за постигане на мир и стабилност“, коментира Митхат Ренде бивш турски посланик в Катар. „Ердоган ще се опита да събере всички заедно, ако е възможно или ще предава послания от едната страна на другата“, подчерта Ренде.\r\nТурският президент първо ще пристигне в Саудитска Арабия, където ще се срещне с крал Салман бин Абдулазиз и с престолонаследника Мохамед бин Салман. След това ще се отправи към Кувейт за разговори с емира Сабах ал Ахмад ал Сабах. А накрая ще посети Катар за среща с емира Тамим бин Хамад ал Тани.  Мария Динкова", "date": "2017-07-22", "title": "VOA: В неделя Реджеп Тайип Ердоган ще започне двудневното си посещение в страните от Персийския залив"}
{"url": "http://www.focus-news.net/news/2017/07/22/2418279/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В петък председателят на Европейския съвет Доналд Туск изрази подкрепата си за хилядите полски граждани, които излязоха по улиците, за да протестират срещу плана на правителството да се ограничи независимостта на съдебната система на страната, пише вестник Politico. \r\n„Гражданите са по улиците заради тяхната изключителна загриженост за това Полша да стане по-добра страна“, коментира бившият министър-председател на страната пред полския телевизионен канал TVN24. „Призовавам държавния глава да не пренебрегва тези граждани, защото у тях има само добро“, подчерта Туск. \r\n„Тези хора са по улиците, за да защитят свободата и независимостта на съдилищата, а управляващото мнозинство и президентът трябва да разглеждат ситуацията като възможност“, обясни Туск. \r\nВ четвъртък той поиска да се срещне с полския президент Анджей Дуда, за да обсъдят притесненията на Брюксел във връзка с действията на управляващата партия „Право и справедливост“. Молбата беше отхвърлена и говорителят на Дуда отбеляза: „Няма платформа за дискутиране на вътрешните работи на Полша с председателя Туск“.\r\n***\r\nЗаплахата от терористични атаки на „Ислямска държава“ в Обединеното кралство продължава да се увеличава въпреки сериозните военни загуби на екстремистката организация в Ирак и Сирия, пише вестник The Independent. \r\nНачалникът на лондонската полиция Кресида Дик заяви, че шест терористични заговора са били предотвратени през последните четири месеца и тя очаква този брой да се увеличи. \r\n„От март тази година, темпото се промени“, подчерта началникът на полицията.  \r\n„Не е задължително успехът в Сирия и Ирак да се отрази в намаляване на опасността тук“, обясни Дик.\r\nТя направи това предупреждение след тържествените изявления на правителството във връзка с победата на иракските сили срещу „Ислямска държава“ в Мосул.\r\n***\r\nТурция, Кипър и спорът за името на Бившата югославска република Македония (БЮРМ) бяха основните теми, които върховният представител на Европейския съюз по въпросите на външните работи и политиката на сигурност Федерика Могерини обсъди в петък с министър-председателя на Гърция Алексис Ципрас и с външния министър Никос Кодзиас в Атина, пише вестник Ekathimerini.  \r\nСлед разговора си с Кодзиас Могерини подчерта, че след последния кръг от преговорите за Кипър в Швейцария има надежда мирният процес да бъде възобновен, „когато политическите обстоятелства са подходящи“. \r\nОсвен това Кодзиас уточни, че Гърция напълно подкрепя усилията на ЕС за присъединяването на Западните Балкани в „европейското семейство“. \r\nСпоред правителствени източници Ципрас е заявил, че членството на Турция в блока трябва да зависи от разрешаването на кипърския въпрос.\r\n***\r\nПовече от 500 жители на чешката столица Прага умират всяка година заради замърсяването на въздуха с фини прахови частици, пише Prague Daily Monitor. Това показа публикувано в петък проучване, фокусирано върху рисковете за здравето. \r\nМирослав Шута от неправителствената организация: Център за околна среда и здравеопазване заяви, че най-честата причина за смъртните случаи са сърдечно-съдови заболявания. \r\nТой допълни, че също така заради замърсяването на въздуха в Прага много граждани са хоспитализирани със сериозни респираторни и кардиоваскуларни заболявания и има все повече пациенти с бронхит и асматични симптоми сред децата. \r\nШута обясни, че основният източник на фините прахови частици са колити с дизелови двигатели и по-конкретно онези, които нямат филтри.\r\n***\r\nИнтерпол е пуснал циркулярно съобщение със списък от 173 души, за които се предполага, че са подготвени да осъществят самоубийствени атентати в Европа, като отмъщение за военните поражения на джихадистите в Близкия Изток, съобщи The Guardian.\r\nГлобалната организация за борба с престъпността е получила списъка от разузнавателните служби на САЩ, които пък са го прихванали по време на операциите си срещу терористите в Сирия и Ирак.\r\nЕвропейските анти-терористически мрежи са притеснени, че след изчезването на „халифата“ в Близкия Изток, рискът от самоубийствени атентати в Европа ще се увеличи.\r\nНяма доказателства, че някое от лицата, посочени в списъка, е на територията на Европа, но циркулярното писмо на Интерпол има за цел да провери дали разузнавателните служби на страните от ЕС имат данни за тях. Освен това подобно писмо подсказва мащаба на опасността, която грози Европа.", "date": "2017-07-22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/22/2418281/sofiya-chastichno-e-ogranicheno-dvizhenieto-po-podbalkanskiya-pat-ot-dolni-bogrov-do-pirdop-poradi-provezhdane-na-velopohod.html", "text": "От 11.00 до 14.00 часа ще се ограничава частично движението по Подбалканския път I-6 от Долни Богров до Пирдоп поради провеждане на велопоход. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание.", "date": "2017-07-22", "title": "София: Частично е ограничено движението по Подбалканския път от Долни Богров до Пирдоп поради провеждане на велопоход"}
{"url": "http://www.focus-news.net/news/2017/07/22/2418284/zam-kmetat-evgeni-krusev-ot-dnes-zapochva-remontat-na-stolichniya-bul-ovcha-kupel-ochakva-se-da-priklyuchi-v-nachaloto-na-septemvri.html", "text": "От днес започва ремонтът на бул. „Овча купел“, очаква се да приключи в началото на септември. Това каза в интервю за Агенция „Фокус“ заместник-кметът направление „Транспорт и транспортни комуникации“ в Столична община Евгени Крусев. „В момента се извършва демонтаж на контактна мрежа и на стария релсов път. Срокът на ремонтните работи е малко по-малко от 2 месеца и в началото на септември трябва да приключи“, обясни Крусев. „Към момента трамвайните линии са спрени, а някои от автобусите са с променен маршрут, във връзка с ремонта. В момента реално има движение само в посока от бул. „Цар Борис III“ към бул. „Овча купел““, допълни Евгени Крусев и уточни, че ремонтът е на стойност 2 млн. лв.", "date": "2017-07-22", "title": "Зам.-кметът Евгени Крусев: От днес започва ремонтът на столичния бул. „Овча купел“, очаква се да приключи в началото на септември"}
{"url": "http://www.focus-news.net/news/2017/07/22/2418283/api-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-botevgrad-skravena-poradi-patnotransportno-proizshestvie.html", "text": "Шофьорите да се движат с повишено внимание и съобразена скорост по път I-1 Ботевград - Скравена поради възникнало пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание.", "date": "2017-07-22", "title": "АПИ: Шофьорите да се движат с повишено внимание и съобразена скорост по път I-1 Ботевград - Скравена поради пътнотранспортно произшествие"}
{"url": "http://www.focus-news.net/news/2017/07/22/2418285/api-do-31-oktomvri-e-ogranicheno-dvizhenieto-po-pat-ii-49-targovishte-razgrad-za-rehabilitatsiya-na-uchastaka-trafikat-se-nasochva-po-obhodni-marshruti.html", "text": "До 31 октомври т. г. е ограничено движението по път II-49 Търговище - Разград за рехабилитация на 21 км от второкласния път. Спира се движението от гр. Търговище през с. Бистра до кръговото кръстовище при с. Трапище. Движението в кръговото кръстовище в посока Дралфа – Лозница не се спира. Ограничено е и движението в отсечката от края на кръговото кръстовище през селата Трапище и Манастирско до гр. Разград. Това съобщиха от пресцентъра на Агенция \"Пътна инфраструктура\" (АПИ).\r\nОбходният маршрут по време на ремонтните дейности е:\r\n•Всички автомобили, движещи се по направлението Търговище - Разград могат да отбият от кръговото кръстовище при гр. Търговище на път I-4 Велико Търново – Търговище – Шумен по път II-74 Търговище – Дралфа и да продължат по път II-51 Дралфа – Лозница до път I-2 Русе – Разград – Шумен.\r\n•Всички автомобили, движещи се по направлението Разград – Търговище могат да преминават по I-2 Русе – Шумен, да продължат по път II-51 Лозница - Дралфа, да преминат по път II-74 Търговище - Дралфа до кръговото кръстовище при гр. Търговище на път I-4 Велико Търново  – Търговище – Шумен.\r\nПрез затворените участъци се допускат жителите на Манастирско, Трапище и Бистра, поради липсата на алтернативен път. За целта са изградени временни пътища, обособена е лента за движение и се използват други технически способи, за да се осигури достъп на гражданите до техните домове.\r\nРемонтът на 21-километровия участък от път II-49 Търговище - Разград започна в средата на юни. Финансира се от Оперативна програма „Региони в растеж“ 2014-2020 г. чрез Европейския фонд за регионално развитие. Изпълнител е „Пътинженерингстрой-Т“ ЕАД.", "date": "2017-07-22", "title": "АПИ: До 31 октомври е ограничено движението по път II-49 Търговище - Разград за рехабилитация на участъка, трафикът се насочва по обходни маршрути"}
{"url": "http://www.focus-news.net/news/2017/07/22/2418286/press-24-makedoniya-makedontsite-styagat-kufarite-obrazuvali-sa-se-koloni-pri-kontrolno-propuskatelnite-punktove-bogoroditsa-i-doyran.html", "text": "На контролно-пропускателните пунктове „Богородица“ и „Дойран“ за излизане от Македония са се образували колони от автомобили, предава „Пресс 24“. \r\nОт Авто-мото съюза на Македония съобщават, че на граничен пункт „Богородица“ се преминава за около час, а при „Дойран“ се чака между 15 и 30 минути. \r\nПо останалите контролно-пропускателни пунктове няма дълги опашки. \r\nУвеличена е интензивността на движението по пътищата извън градските райони. Мария Динкова", "date": "2017-07-22", "title": "„Пресс 24“ (Македония): Македонците стягат куфарите: образували са се колони при контролно-пропускателните пунктове „Богородица“ и „Дойран“"}
{"url": "http://www.focus-news.net/news/2017/07/22/2418282/balkan-insight-rumanskite-arheolozi-otkriha-devet-grobnitsi-ot-bronzovata-epoha.html", "text": "Археолози в източния румънски регион Бузъу съобщиха, че са открили девет добре запазени гробници, датирани от бронзовата епоха, предава Balkan Insight. \r\nАрхеолозите в държавния музей на Бузъу обясниха, че находката е от голямо значение за изследването на дакийската цивилизация през бронзовата епоха.\r\nВ гробниците са намерени бронзови бижута за коса, гривни, огърлици. Освен това са открити керамични съдове, които са уникални за този период заради своята форма, но също така защото са изключително добре запазени. \r\nТези предмети показват, че местните жители са търгували с днешна Северна Германия, с Кавказкия регион и с други части на Северна Европа, уточниха специалистите от музея. Мария Динкова", "date": "2017-07-22", "title": "Balkan Insight: Румънските археолози откриха девет гробници от бронзовата епоха"}
{"url": "http://www.focus-news.net/news/2017/07/22/2418290/afp-filipinite-shte-udalzhat-voennoto-polozhenie-do-kraya-na-godinata-v-yuzhnite-chasti-na-stranata.html", "text": "В събота филипинският Конгрес с голямо мнозинство одобри удължаването на военното положение до края на тази година в южната част на страната, предава AFP. \r\nДепутатите подкрепиха призива на президента Родриго Дутерте за удължаването на военното положение в региона Минданао, за да могат властите да се справят с ислямистите, които от два месеца са окупирали части от град Марави. \r\nДутерте въведе 60-дневно военно положение, когато в края на май започнаха сблъсъците, но то изтича в събота. Мария Динкова", "date": "2017-07-22", "title": "AFP: Филипините ще удължат военното положение  до края на годината в южните части на страната"}
{"url": "http://www.focus-news.net/news/2017/07/22/2418288/kmetat-na-tutrakan-dimitar-stefanov-finalat-na-ogneniyat-dunav-shte-bade-s-lazerno-i-ogneno-shou-nad-reka-dunav.html", "text": "Финалът на „Огненият Дунав“ ще бъде с  лазерно и огнено шоу над река Дунав. Това каза кметът на Тутракан Димитър Стефанов в интервю за Агенция „Фокус“ за фестивала „Огненият Дунав“, който ще се проведе от 25-ти до 29-ти юли в Тутракан. По думите му никъде в България няма фестивал, съчетаващ всички стилове и музика - това ни накара да реализираме „Огненият Дунав“. Димитър Стефанов посочи, че  първата вечер фестивалът започва с класика. „Шест години поред така го организираме. Втората вечер е фестивалът на народното творчество. Третата вечер я наричаме „младежка“, но тя е на  поп и рап музиката“, каза Стефанов. Той допълни, че четвъртата вечер е посветена на рок музиката. „Нека хората да се докоснат до различните стилове на изкуство. Искаме да правим култура, да образоваме хората в музикално отношение“, обясни кметът.  Димитър Стефанов поясни, че това няма как да се случи без Общината и спонсорите. „Тук му е мястото да благодаря на всички, които застанаха зад нас  с финансовата си подкрепа, за да могат хората да чуят едни арии, една оперета, да видят един балет. Да се докоснат до танците на Аржентина, Мексико, Бразилия, Украйна, Грузия и Полша“, каза Стефанов. Кметът на Тутракан коментира, че  хората искат да чуят страхотните изпълнения на  Силвия Кацарова, на Румънеца и Енчев, на Графа, на известни рок изпълнители като Кен Хенсли, Джо Лин Търнър, Джон Лоутън и на вокалиста на  „Джудас Прийст“. Според него хората с нетърпение очакват този фестивал. „Една част от посетителите идват за определена вечер за своя стил. Други идват от първата до последната, за да гледат всичко. Всеки си избира какво може да гледа и до кое иска да се докосне“, допълни Стефанов. \r\nДеница КИТАНОВА", "date": "2017-07-22", "title": "Кметът на Тутракан Димитър Стефанов: Финалът на „Огненият Дунав“ ще бъде с лазерно и огнено шоу над река Дунав"}
{"url": "http://www.focus-news.net/news/2017/07/22/2418289/mvr-evakuirani-sa-hora-ot-stolichen-hotel-zaradi-pozhar-v-podzemna-zala-na-sgradata.html", "text": "Евакуирани са хора от столичен хотел заради пожар в подземна зала на сградата, съобщиха от пресцентъра на МВР. Сигналът е подаден малко след 11.00 часа. По първоначални данни в помещение, намиращо под земята на столичен хотел е възникнал пожар. На място са изпратени осем пожарни коли и две линейки. Хората са евакуирани. Огнеборците продължават погасителни действия. \r\nПричините за огъня са в процес на установяване.", "date": "2017-07-22", "title": "МВР: Евакуирани са хора от столичен хотел заради пожар в подземна зала на сградата"}
{"url": "http://www.focus-news.net/news/2017/07/22/2418280/sotir-ivanov-istoricheski-muzey-petrich-na-9-avgust-shte-badat-podnoveni-prouchvaniyata-na-antichen-grad-herakleya-sintika.html", "text": "На 9 август подновяваме проучванията на античен град Хераклея Синтика. Това каза за Радио „Фокус“ – Пирин Сотир Иванов, директор на Исторически музей – Петрич. Той обясни, че това е втора сесия за археолозите на обекта за 2017 година, като първата е била от края на април до средата на май месец. „Тези почивки между археологическите сезони в рамките на една година се налагат, защото ние имаме ангажимент и към опазване на културното наследство. Въпросът не е само да разкопаем даден град, да си направим научните публикации и след това да го оставим безметежно да загине. Между двата сезона трябва да направим всички необходими мерки поне за аварийна консервация, за да запазим този страхотен град за бъдещите поколения“, подчерта Иванов. От музея основно работят с реставратори на керамика и реставратори и консерватори на камък, защото този Хераклея Синтика е каменен град. Може би и затова съвременни град Петрич носи това име – Петра от камък, въпреки че античният град е Хераклея. \r\nСотир Иванов каза, че всичко в града е от мрамор, но в летните температури на над 40 градуса със сигурност трябва да се помисли как този камък и стъпала от стилобата на градския площад да бъдат запазени. „Трябва да помислим, разбира се нашите колеги архитекти като Милена Каменова и други, които работят с нас – как евентуално в тази ситуация да бъде реставрирана и представена във вида, в които е съществувала. Това е много трудно, защото например лъвските глави, за които заговорихме от 2016 година и които мислихме, че са просто  водосток или чешма, всъщност се оказа, че са поредица от лъвски глави и всеки фрагмент тежи около 3 тона. Това е бил архидрав или покривната конструкция на пилеите или ареата. Сега обаче възниква въпросът как всяка една от тези конструкции да бъде вдигната на колони и представена във вида, в който е съществувала преди 1700 години“, каза още Сотир Иванов.\r\nЛивия НИНОВА", "date": "2017-07-22", "title": "Сотир Иванов, Исторически музей – Петрич: На 9 август ще бъдат подновени проучванията на античен град Хераклея Синтика"}
{"url": "http://www.focus-news.net/news/2017/07/22/2418293/mvr-142-sluchaya-na-shofirane-v-avariynata-lenta-na-magistralite-sa-zasecheni-v-parvite-shest-mesetsa-na-godinata.html", "text": "Трима водачи са санкционирани от органите на „Пътна полиция“  за шофиране в лентата за аварийно спиране на магистрала „Тракия“. На два от тях са издадени актове за административно нарушение, а на третия – фиш. И трите нарушения са засечени на територията на ОДМВР – Пловдив. Наказаният с фиш водач е бил засечен да разговаря по телефона и това била причината той да отбие. Това съобщиха от пресцентъра на МВР.\r\nПо данни на Главна дирекция „Национална полиция“ от началото на годината до края на месец юни, случаите на шофиране в аварийната лента са общо 142.  От „Пътна полиция“ напомнят, че аварийната лента на аутобаните се използва за движение единствено от автомобилите със специален режим на движение – линейки, пожарни и колите на полицията, за да могат по-бързо да си проправят път в случай на инцидент. Ползването й от други коли, както и спирането без основателна причина, е абсолютно недопустимо. \r\nОт „Пътна полиция“ напомнят още, че днес движението на тежкотоварни автомобили няма да бъде възможно във времето от 10.00 до 14.00 часа по трасето между Перник и Кулата.", "date": "2017-07-22", "title": "МВР: 142 случая на шофиране в аварийната лента на магистралите са засечени в първите шест месеца на годината"}
{"url": "http://www.focus-news.net/news/2017/07/22/2418287/kurir-makedoniya-dnes-prodalzhavat-da-se-useshtat-vtorichni-trusove-sled-silnoto-zemetresenie-v-egeysko-more.html", "text": "Днес продължават да се усещат вторични трусове след силното земетресение с магнитуд 6,7 по скалара на Рихтер, което разлюля Егейско море в петък, съобщава „Курир“.\r\nВторичните трусове са със сила между 2-ра и 4-та степен. Те се усещат в турския град Измир и в гръцката столица Атина, както и в други региони на Турция и Гърция. Агенция „Фокус“ припомня:\r\nВ ранните часове на петък, 21 юли, в Егейско море бе регистрирано земетресение с магнитуд от 6,7 по скалата на Рихтер. Епицентърът на труса бе край бреговете на Турция и Гърция, на няколко километра от остров Кос и турския курорт Бодрум. Двама загинаха на гръцкия остров – турчин и гражданин на Швеция, и над 120 души са пострадали. \r\nСилното земетресение причини сериозни разрушения, а някои от крайбрежните райони се оказаха под вода след труса. На помощ на спасителите се притече армията. Същевременно аварийните служби продължават претърсването на жилищата и издирването на пострадали. Мария Динкова", "date": "2017-07-22", "title": "„Курир“ (Македония): Днес продължават да се усещат вторични трусове след силното земетресение в Егейско море"}
{"url": "http://www.focus-news.net/news/2017/07/22/2418291/pazardzhik-avstriyska-fondatsiya-napravi-darenie-na-obshtinskata-bolnitsa-vav-velingrad.html", "text": "Австрийската фондация „АДРА“, която не за първи път прави дарение на общинската болница, дари на МБАЛ – Велинград 21 нови реанимационни легла с матраци и завивки. Това съобщи за Радио „Фокус” – Пазарджик Бояна Кирилова от Община Велинград. „Стойността на едно такова легло е около 2 000 евро. Дарени са още перфузори, лекарства, санитарни ръкавици, както и необходими за лечебното заведение медицински уреди”, обясни Кирилова. По думите й, леглата ще бъдат разпределени по различните отделения, като по-голямата част ще бъдат за нуждите на вътрешно отделение, тъй като това е най-натовареното звено на болницата. От фондацията са обещали още дарения, а от болницата изказаха специални благодарности към директора Мариан Димитров. Управителят на МБАЛ – Велинград Д-р Жеко Чешмеджиев сподели, че болницата със собствени средства е започнала да ремонтира амортизираната база. Вече са подновени две стаи. Направена е вътрешна изолация с гипсокартон, сменена е дограмата и част от обзавеждането. Ремонтите продължават, каза още Бояна Кирилова.\r\nТеодора ДИМИТРОВА", "date": "2017-07-22", "title": "Пазарджик: Австрийска фондация направи дарение на общинската болница във Велинград"}
{"url": "http://www.focus-news.net/news/2017/07/22/2418292/tass-ruskite-voenni-saobshtiha-za-shest-narusheniya-na-primirieto-v-siriya.html", "text": "Руските военни съобщиха, че за изминалото денонощие са били регистрирани шест нарушения на примирието в Сирия, предава ТАСС. \r\n„За денонощие са регистрирани шест случая на стрелба: един в провинция Алепо, един в Латакия, четири в Дамаск“, съобщиха в събота от руското Министерство на отбраната. \r\nТурските експерти обявиха пет нарушения на примирието в провинция Дамаск. \r\n„Обстановката в зоните на деескалация се оценява като стабилна“, допълниха от руското ведомство. \r\nЗа последното денонощие още шест населени места в провинция Хомс се присъединиха към режима на прекратяване на военните действия. Мария Динкова", "date": "2017-07-22", "title": "ТАСС: Руските военни съобщиха за шест нарушения на примирието в Сирия"}
{"url": "http://www.focus-news.net/news/2017/07/22/2418296/unian-balgarski-televizionen-kanal-se-izvini-za-pokazvaneto-na-karta-na-ukrayna-bez-krim.html", "text": "Български телевизионен канал се извини на Украйна за това, че е показал карта на страната без Крим, съобщи украинското посолство в България, предава УНИАН.\r\nУкраинският посланик Николай Балтажи написа във „Фейсбук“: „най-накрая получихме писмено извинение от страна на ръководството на националния телевизионен канал БТВ за показването на карта на Украйна без Крим“. \r\n„Опитите на посегателство върху териториалната цялост на Украйна са обречени на провал!“, се допълва в съобщението. Мария Динкова", "date": "2017-07-22", "title": "УНИАН: Български телевизионен канал се извини за показването на карта на Украйна без Крим"}
{"url": "http://www.focus-news.net/news/2017/07/22/2418298/api-ot-24-yuli-do-31-avgust-shte-bade-ogranicheno-dvizhenieto-po-pat-iii-8652-padina-nedelino-startsevo-za-izgrazhdane-na-most-nad-reka-nedelinska.html", "text": "От 24 юли до 31 август ще бъде ограничено движението по път III-8652 Падина – Неделино – Старцево в град Неделино. Временната организация е за изграждане на мост над река Неделинска в града. Това съобщиха от пресцентъра на Агенция „Пътна инфраструктура”. Възложител на проекта е Община Неделино. Мостовото съоръжение осъществява връзка между на ул. „Ал. Стамболийски“ и ул. „Напредък“ в Неделино.\r\nПо време на строителните дейности движението ще се пренасочва по обходни маршрути по уличната мрежа на град Неделино.\r\nТоварният трафик и транзитно преминаващите автомобили ще се насочват от път III-8652 Падина – Неделино по ул. „Напредък“ в град Неделино и отново се включват по III-8652.\r\nЛеките автомобили преминават по път III-8652 Падина – Неделино, продължавайки по съществуващия мост над река Неделинска в град Неделино.\r\nНеобходимо е шофьорите да се движат с повишено внимание, съобразена скорост, спазвайки поставената пътна сигнализация.", "date": "2017-07-22", "title": "АПИ: От 24 юли до 31 август ще бъде ограничено движението по път III-8652 Падина – Неделино – Старцево за изграждане на мост над река Неделинска"}
{"url": "http://www.focus-news.net/news/2017/07/22/2418295/veliko-tarnovo-kmetat-daniel-panov-povede-golyamoto-horo-na-natsionalniya-folkloren-sabor-bolyarska-sreshta.html", "text": "1 500 изпълнители излизат на сцената на първия Национален фолклорен събор „Болярска среща”, който се провежда край архитектурния резерват Арбанаси. Една от най-мащабните общобългарски срещи бе открита снощи, а кулминацията е в неделя – 23 юли, когато ще се състои автентичната народна сватба на младоженците Георги Георгиев и Ива Янчева. Това съобщиха от пресцентъра на Община Велико Търново. Още в петъчната вечер настроението бе отлично, а кметът на община Велико Търново Даниел Панов поведе голямо хоро под музикалния съпровод на виртуозния кларнетист Иво Папазов – Ибряма, акордеониста Петър Ралчев, песните на Мария Карафевизиева и др.\r\n\tОфициален старт на големия събор дадоха заместник-кметът на Велико Търново Ганчо Карабаджаков, кметът на село Арбанаси Тошо Кръстев и организаторът Валентин Димов от сдружение „Лудогорие”.\r\n\tВ по-ранния следобед на петъчния ден започнаха и обредните ритуали, свързани с автентичната българска сватба – „сглядата” на чешмата, кражбата на моминската китка и сватосване в Констанцалиевата къща. Същинските ритуали по венчавката са в неделния ден още от 9.00 часа сутринта. Църковният брак ще бъде сключен в храма „Свети Архангели Михаил и Гавраил”, а около 13,30 часа на сцената на събора започва народният ритуал. Именно тогава организаторите очакват 4500 гости, пременени с народни носии, а със сватбата ще бъде направен опит за нов рекорд на Гинес за най-дълга софра.\r\n\tПрез днешния ден продължават обредните ритуали в с. Арбанаси и концертната програма сред природата край конната база. Организатори на Националния фолклорен събор „Болярска среща” са Сдружение „Лудогорие”, Община Велико Търново и Регионалния исторически музей в старата столица.", "date": "2017-07-22", "title": "Велико Търново: Кметът Даниел Панов поведе голямото хоро на Националния фолклорен събор „Болярска среща”"}
{"url": "http://www.focus-news.net/news/2017/07/22/2418294/delyan-dobrev-gerb-promenite-v-zakona-za-publichno-predlagane-na-tsenni-knizha-zatvarya-zakonovata-ramka-reglamentirashta-kapitaloviya-pazar.html", "text": "Промените в Закона за публично предлагане на ценни книжа затваря законовата рамка, регламентираща капиталовия пазар. Това каза в седмичното обзорно предаване „Метроном“ на Радио „Фокус“ Делян Добрев, председател на парламентарната комисия по енергетика и член на комисията по икономическа политика и туризъм. „Важно е от една страна за малкия и среден бизнес в България, защото освен банковото кредитиране, ще има възможност да финансира своите инвестиции, набирайки средства през капиталовия пазар. От една страна е важно за бизнеса, за неговото развитие, което дава отражение върху развитието на икономиката като цяло. От друга страна, е важно включително за обикновените хора особено средната класа. Ако погледнем статистиката през миналата година в България има 180 000 души, които са получавали месечен доход над 2 000 лева. Според мен това можем да приемем за средна класа в България“, отбеляза той. „Ако погледнем резултатите или доходността на тази наша почти несъществуваща борса, която е едва 8% от БВП, в сравнение със 100% в развитите държави, преди ръста с 50% от средата на миналата година досега, акциите средно на година са носили доходност от 11% от 2009 до 2016 г.“, коментира Добрев. \r\nДелян Добрев обясни, че за този 7-годишен период, който е бил и период на криза, средната доходност от дивиденти и ръст в цената на акциите на година е 11 %. По думите му това е добра възвращаемост.", "date": "2017-07-22", "title": "Делян Добрев, ГЕРБ: Промените в Закона за публично предлагане на ценни книжа затваря законовата рамка, регламентираща капиталовия пазар"}
{"url": "http://www.focus-news.net/news/2017/07/22/2418299/georgi-dimov-bivsh-generalen-konsul-na-balgariya-v-odrin-s-poslednite-promeni-v-turskiya-kabinet-turtsiya-na-erdogan-podchertava-samoizolatsiyata-si.html", "text": "С последните промени в турския кабинет Турция на Ердоган подчертава самоизолацията си и се разграничава все по-очевидно от външния свят. Това каза в седмичното обзорно предаване „Метроном“ на Радио „Фокус“ Георги Димов, бивш генерален консул на България в Одрин за последиците от смяната на 11 министри в правителството на страната. “Не става въпрос въобще за Турция, а за днешна Турция на Ердоган. Точно тя е загубена. И следващата въпросителна е защо как и с цената на какво? И на терен ясно се виждат два основни лагера, които са определящи за бъдещото развитие на мъчителната сага и измислената героика на днешната актуална тема - Турция. В първия лагер са Ердоган и неговите привърженици. Това е формиращата се „нова класа“, която може да се определи като каста на фанатичните му последователи. Трябва да фиксираме и втория лагер – нашият, в който господства принципната позиция на по-голямата част от света, на съвременния, на цивилизования свят, както на държавно равнище, така и на експертен прочит“, обясни Георги Димов. Той отбеляза, че след всички обрати през последните години на турска земя се очертават две противоречиви половини - Ердоганова Турция срещу останала останалата част, подкрепяна от цивилизования свят.", "date": "2017-07-22", "title": "Георги Димов, бивш генерален консул на България в Одрин: С последните промени в турския кабинет Турция на Ердоган подчертава самоизолацията си"}
{"url": "http://www.focus-news.net/news/2017/07/22/2418297/pazardzhik-zadimyavane-ot-smetishteto-na-oblastniya-grad-namalyava-vidimostta-po-patya-za-peshtera.html", "text": "Задимяване от сметището на Пазарджик намалява на моменти видимостта по пътя за Пещера, съобщиха от Областната дирекция на МВР. Късно в петък имаше запалване на сметището, което е близо до пътя и това наложи изпращането на пожарен автомобил на мястото. Огънят е потушен, но остават тлеещи огнища, откъдето е и задимяването. Патрул от Районното управление в Пазарджик следи за нормалното преминаване през участъка, но водачите трябва да шофират внимателно и с по-ниска скорост.", "date": "2017-07-22", "title": "Пазарджик: Задимяване от сметището на областния град намалява видимостта по пътя за Пещера"}
{"url": "http://www.focus-news.net/news/2017/07/22/2418300/ria-novosti-rusiya-i-siriyskata-opozitsiya-podpisaha-sporazumenie-za-funktsioniraneto-na-zonata-za-deeskalatsiya-v-iztochna-guta.html", "text": "Вследствие на проведените в Кайро преговори между представителите на Министерството на отбраната на Русия и умерената сирийска опозиция е подписано споразумение за функционирането на зоната за деескалация  в Източна Гута, предава РИА Новости. \r\nДокументът определя границите на зоната на деескалация, местата за разполагане на силите за контрол и техните пълномощия, а също така маршрутите за доставка на хуманитарна помощ и свободно преминаване на жителите. \r\nПървият хуманитарен конвой в Източна Гута ще пристигне през следващите дни, отбелязаха от Министерството. \r\nПреговорите се проведоха с посредничеството на Египет.  Мария Динкова", "date": "2017-07-22", "title": "РИА Новости: Русия и сирийската опозиция подписаха споразумение за функционирането на зоната за деескалация в Източна Гута"}
{"url": "http://www.focus-news.net/news/2017/07/22/2418302/gen-kircho-kirov-ot-otnosheniyata-mezhdu-rusiya-i-sasht-zavisi-razvitieto-na-sveta-vav-vseki-geopoliticheski-i-geostrategicheski-aspekt.html", "text": "От отношенията между Русия и САЩ зависи развитието на света във всеки геополитически и геостратегически аспект. Това каза в обзорното седмично предаване „Метроном“ на Радио „Фокус“ ген. Кирчо Киров, началник на Националната разузнавателна служба от 2002 до 2012 г. за срещите между американския и руския държавен глава. „Дори една малка договореност, а тя не е никак малка – за постигането на примирие в Сирия, е твърде показателна, че двете страни ще търсят и занапред възможности за сътрудничество по проблемите на Северна Корея и Китай. Безусловно Китай не трябва да бъде изпускан от такъв анализ. Възможности за сътрудничество има главно в борбата със световния тероризъм, при положение, че всички други точки на съприкосновение като че ли на този етап не получават някакво съществено развитие“, коментира той. \r\nГен. Кирчо Киров добави, че Русия ще извади най-голяма полза от сближаването на двете страни, защото това ще затвърди руската политика на диверсифициран подход към страните от ЕС и в същото време ще препотвърди, че САЩ имат своите различия с Европа и Европейския съюз.", "date": "2017-07-22", "title": "Ген. Кирчо Киров: От отношенията между Русия и САЩ зависи развитието на света във всеки геополитически и геостратегически аспект"}
{"url": "http://www.focus-news.net/news/2017/07/22/2418304/pregled-na-mezhdunarodnite-novini-do-13-chasa-agentsiya-fokus.html", "text": "В петък председателят на Европейския съвет Доналд Туск изрази подкрепата си за хилядите полски граждани, които излязоха по улиците, за да протестират срещу плана на правителството да се ограничи независимостта на съдебната система на страната.\r\n„Гражданите са по улиците заради тяхната изключителна загриженост за това Полша да стане по-добра страна“, коментира бившият министър-председател на страната пред полския телевизионен канал TVN24. „Призовавам държавния глава да не пренебрегва тези граждани, защото у тях има само добро“, подчерта Туск. \r\n„Тези хора са по улиците, за да защитят свободата и независимостта на съдилищата, а управляващото мнозинство и президентът трябва да разглеждат ситуацията като възможност“, обясни Туск. \r\nВ четвъртък той поиска да се срещне с полския президент Анджей Дуда, за да обсъдят притесненията на Брюксел във връзка с действията на управляващата партия „Право и справедливост“. Молбата беше отхвърлена и говорителят на Дуда отбеляза: „Няма платформа за дискутиране на вътрешните работи на Полша с председателя Туск“.\r\n*** Вследствие на проведените в Кайро преговори между представителите на Министерството на отбраната на Русия и умерената сирийска опозиция е подписано споразумение за функционирането на зоната за деескалация  в Източна Гута. \r\nДокументът определя границите на зоната на деескалация, местата за разполагане на силите за контрол и техните пълномощия, а също така маршрутите за доставка на хуманитарна помощ и свободно преминаване на жителите. \r\nПървият хуманитарен конвой в Източна Гута ще пристигне през следващите дни, отбелязаха от Министерството. \r\nПреговорите се проведоха с посредничеството на Египет.\r\n*** В събота филипинският Конгрес с голямо мнозинство одобри удължаването на военното положение до края на тази година в южната част на страната.\r\nДепутатите подкрепиха призива на президента Родриго Дутерте за удължаването на военното положение в региона Минданао, за да могат властите да се справят с ислямистите, които от два месеца са окупирали части от град Марави. \r\nДутерте въведе 60-дневно военно положение, когато в края на май започнаха сблъсъците, но то изтича в събота.\r\n*** На контролно-пропускателните пунктове „Богородица“ и „Дойран“ за излизане от Македония са се образували колони от автомобили.\r\nОт Авто-мото съюза на Македония съобщават, че на граничен пункт „Богородица“ се преминава за около час, а при „Дойран“ се чака между 15 и 30 минути. \r\nПо останалите контролно-пропускателни пунктове няма дълги опашки. \r\nУвеличена е интензивността на движението по пътищата извън градските райони.\r\n*** Общо 16 афганистански полицейски служители са били убити, а двама други са били ранени при въздушни удари на САЩ в провинция Хелманд, съобщиха в събота властите.\r\nИнцидентът се е случил в петък в 17 ч. местно време при операция на афганистанските сили за сигурност срещу талибаните. \r\n„При въздушните удари 16 афганистански полицаи са били убити, включително двама командири. Също така двама полицейски служители са били ранени“, уточниха властите.\r\n*** По-малко от 48 часа, след като Берлин обяви промяна във външнополитическия курс спрямо Турция, германският министър на външните работи Зигмар Габриел се опита да успокои турските граждани, живеещи в Германия. \r\nВ събота Габриел написа отворено писмо, публикувано на немски и турски език в таблоида Bild, в което той определи като „голямо богатство“ приятелството между германците и трите милиона турци, живеещи в европейската страна. \r\n„Ние винаги сме подкрепяли добрите отношения с Турция, тъй като знаем, че добрите връзки между Берлин и Анкара са важни за Вас“, подчертава министърът. \r\nТой обаче уточни, че германското правителство не може да бездейства, когато германски граждани са арестувани: „Ние трябва да защитим своите граждани“. \r\nГабриел допълни, че „колкото и да са трудни политическите отношения между Германия и Турция, едно нещо е ясно: Вие, гражданите от турски произход в Германия, принадлежите тук, независимо дали имате германски паспорт или не“.\r\n*** Заплахата от терористични атаки на „Ислямска държава“ в Обединеното кралство продължава да се увеличава въпреки сериозните военни загуби на екстремистката организация в Ирак и Сирия.\r\nНачалникът на лондонската полиция Кресида Дик заяви, че шест терористични заговора са били предотвратени през последните четири месеца и тя очаква този брой да се увеличи. \r\n„От март тази година, темпото се промени“, подчерта началникът на полицията.  \r\n„Не е задължително успехът в Сирия и Ирак да се отрази в намаляване на опасността тук“, обясни Дик.\r\nТя направи това предупреждение след тържествените изявления на правителството във връзка с победата на иракските сили срещу „Ислямска държава“ в Мосул.\r\n*** В събота сутринта са били регистрирани две нови слаби земетресения в Македония.\r\nВ 3.53 ч.  местно време  (4.53 ч. българско време) е бил усетен първият трус с магнитуд 2,5 по скалара на Рихтер. Той е бил на 16 км южно от Охрид и на 2 км дълбочина. \r\nВторият трус също е бил с магнитуд 2,5 по скалата на Рихтер. Той е бил регистриран в 4.49 ч. местно време (5.49 ч. българско време), на 9 км западно от Янковец и на 2 км дълбочина. \r\nОт 18 юни до днес в района на Охрид са регистрирани повече от хиляда труса, като най-силният с магнитуд 5 предизвика леки щети.", "date": "2017-07-22", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/07/22/2418303/xinhua-kitay-prodalzhava-da-optimizira-svoyata-energiyna-struktura.html", "text": "През първата половина на 2017 г. Китай е продължил да подобрява своята енергийна структура и страната е консумирала повече чиста енергия на фона на правителствената кампания за по-екологосъобразен растеж, предава Xinhua. \r\nПотреблението на въглища, което е било около 1, 83 млрд. тона през първите шест месеца, е осигурило около 59,8% от общата енергия. Отбелязва се понижаване от 0,6% спрямо същия период миналата година. \r\nЗа сравнение делът на природния газ и неизкопаемите горива се е увеличил с 0.3%, достигайки 20%.  Мария Динкова", "date": "2017-07-22", "title": "Xinhua: Китай продължава да оптимизира своята енергийна структура"}
{"url": "http://www.focus-news.net/news/2017/07/22/2418305/mvr-potushen-e-pozharat-v-hotela-v-stolichniya-kvartal-lozenets.html", "text": "Потушен е пожарът в хотел \"Маринела\" в столичния квартал „Лозенец“. Това съобщиха за Агенция „Фокус“. Все още не е ясна причината за възникването на пожара. Фокус припомня: Сигналът за инцидента беше подаден малко след 11.00 часа. Гостите и служителите на хотела бяха евакуирани.", "date": "2017-07-22", "title": "МВР: Потушен е пожарът в хотела в столичния квартал „Лозенец“"}
{"url": "http://www.focus-news.net/news/2017/07/22/2418307/katya-sungarska-tssmp-dvama-dushi-sa-otkarani-v-bolnitsa-sas-samnenie-za-obgazyavane-sled-pozhara-v-hotela-v-stolichniya-kv-lotsenets.html", "text": "Двама души са откарани в болница УМБАЛСМ \"Пирогов\" със съмнение за интоксикация с въглероден окис след пожара в хотела в столичния квартал „Лозенец“. Това каза за Агенция „Фокус“ говорителят на Центъра за спешна медицинска помощ (ЦСМП) Катя Сунгарска. „По първоначална информация интоксикацията не голяма“, посочи тя. По думите ѝ 4 линейки са били изпратени да оказват помощ на пострадали при горящия хотел. „Две линейки са останали на място, в случай, че на някой му прилошее или получи някаква пост реакция“, допълни Сунгарска. „В 11.17 часа е подаден сигналът до нас, в 11.22 часа вече сме били на място, т.е. на петата минута“, съобщи тя.\r\nСтефан ПЕТРОВ", "date": "2017-07-22", "title": "Катя Сунгарска, ЦСМП: Двама души са откарани в болница със съмнение за обгазяване след пожара в хотела в столичния кв. „Лоценец“"}
{"url": "http://www.focus-news.net/news/2017/07/22/2418308/georgi-dimov-bivsh-generalen-konsul-v-odrin-balgariya-tryabva-da-poddarzha-dobri-otnosheniya-s-turtsiya-no-da-ne-zabravya-evropeyskata-si-prinadlezhnost.html", "text": "България трябва да поддържа добри отношения с Турция, но да не забравя европейската си принадлежност. Това в седмичното обзорно предаване „Метроном“ на Радио „Фокус“ Георги Димов, бивш генерален консул на България в Одрин. По думите му линията, която трябва да следва страната ни към Турция трябва да бъде преди всичко принципна. „Ще използвам футболна терминология. Ние сме в европейски отбор и нямаме никакво намерение да си сменяме клубната принадлежност. Дали сме в стартовия състав или сме на резервната скамейка и на какъв точно пост играем, това е друг въпрос. Очевидно обаче възможностите и силите не ни позволяват да бъдем нито централен нападател, нито крило, нито вратар. Иначе с Турция ние сме за нормални и добросъседски отношения, но в условията на пълна реципрочност и без намеса във вътрешните работи“, обясни Георги Димов. Той обърна внимание, че Европейският съюз има силно изявена демократична страна, която е в полза за защита на човешките права, докато в днешна Турция демокрацията е деформирана.", "date": "2017-07-22", "title": "Георги Димов, бивш генерален консул в Одрин: България трябва да поддържа добри отношения с Турция, но да не забравя европейската си принадлежност"}
{"url": "http://www.focus-news.net/news/2017/07/22/2418309/abc-news-izrael-izprashta-voennosluzheshti-v-zapadniya-bryag.html", "text": "Израелските сили за сигурност съобщиха, че са изпратили още военнослужещи в Западния бряг, след като трима израелци бяха убити в своя дом, предава ABC News. \r\nРешението е било взето в събота след нападението. Властите не разкриха допълнителни подробности.  \r\nОчаква се по-късно днес израелският министър на отбраната да пристигне в Халамиш: мястото, където се е случила атака.  Мария Динкова", "date": "2017-07-22", "title": "ABC News: Израел изпраща военнослужещи в Западния бряг"}
{"url": "http://www.focus-news.net/news/2017/07/22/2418311/sofiyska-voda-shte-razdava-piteyna-voda-v-peshehodnata-zona-na-bulevard-vitosha-v-dnite-24-25-i-26-yuli.html", "text": "„Софийска вода“ ще раздава питейна вода в пешеходната зона на булевард „Витоша“ в дните 24, 25 и 26 юли. Това съобщиха от пресцентъра на дружеството. Специална мобилна лаборатория на компанията ще проверява и показва на място качеството на питейната вода в София. За седма поредна година „Софийска вода“ АД ще проведе инициативата „Утоли жегата“. В дните 24, 25 и 26 юли, в най-горещите часове, в пешеходната зона на булевард „Витоша“, служители на компанията ще разположат специално изработени за целта водни човеци. Това са инсталации от материали, от които е изградена ВиК мрежата на София. \r\nТрадиционно, в най-горещите дни на месец юли, „Софийска вода“ раздава в центъра на столицата чиста питейна вода. Целта е да се напомни колко важно за здравето е да се приема достатъчно вода всеки ден. Питейната вода в София е с отлични характеристики и е изключително полезна за човешкия организъм.", "date": "2017-07-22", "title": "„Софийска вода“ ще раздава питейна вода в пешеходната зона на булевард „Витоша“ в дните 24, 25 и 26 юли"}
{"url": "http://www.focus-news.net/news/2017/07/22/2418306/metodi-biserkov-obshtina-petrich-gradat-e-bil-chast-ot-golemiya-targovski-pat-koyto-e-svarzval-evropa-s-aziya-po-vreme-na-osmanskata-imperiya.html", "text": "Петрич е бил част от големия търговски път, който е свързвал Европа с Азия по време на Османската империя. Това каза за Радио „Фокус“ – Пирин Методи Бисерков, началник на Дирекция „Образование и култура“ към Община Петрич. Той посочи, че за това е доказателство фактът, че между 16 и 19 век на територията на Петрич функционират т.нар. Доленски панаир, където повече от 40 години са се срещали търговци от Англия, Европа и Китай. По думите му, това е един от най-големите панаири в рамките на Османската империя. „Периодът на турското робство обаче знаем, че е за сметка на българската държавност и българските институции. Църквата започва да функционира в съвсем друга посока. Това е периодът, в който за наше щастие българите успяват да запазят своя народностен дух, успяват да пренесат могъществото на Първото и Второто българско царство през традициите в рамките на нематериалното ни наследство, което днес поддържа живи нашите читалища и в рамките на обичаите“, каза още Методи Бисерков.\r\nНатали СТЕФАНОВА", "date": "2017-07-22", "title": "Методи Бисерков, Община Петрич: Градът е бил част от големия търговски път, който е свързвал Европа с Азия по време на Османската империя"}
{"url": "http://www.focus-news.net/news/2017/07/22/2418314/the-times-yaponiya-predlozhi-na-velikobritaniya-svoi-spetsialisti-vav-vodeneto-na-pregovori.html", "text": "Япония предложи на Великобритания свои специалисти във воденето на преговори в сферата на търговията, които да помогнат за сключването на споразумение с Европейския съюз относно Брекзит, пише вестник The Times. \r\nЯпонският посланик във Великобритания направи тази оферта, след като Токио и Брюксел след години преговори успяха да постигнат едно от най-големите в света споразумения за свободна търговия. \r\nОчаква се поддръжниците за оставане в блока да използват ситуацията като доказателство, че Лондон не е подготвен за практическите предизвикателства за излизането от ЕС. Мария Динкова", "date": "2017-07-22", "title": "The Times: Япония предложи на Великобритания свои специалисти във воденето на преговори"}
{"url": "http://www.focus-news.net/news/2017/07/22/2418310/veliko-tarnovo-festivalat-stsena-na-vekovete-otbelyazva-rekordna-poseshtaemost-za-myuzikala-kotkite.html", "text": "Летният оперен фестивал „Сцена на вековете”, който се провежда два месеца в крепостта Царевец във Велико Търново, отбеляза рекордна посещаемост, съобщиха от пресцентъра на Община Велико Търново. Над 1 600 българи и чужденци аплодираха бурно мюзикъла „Котките”, написан от Андрю Лойд Уебър по романа на Т. С. Елиът и представен от трупата на Държавна опера – Варна. Публиката остана силно развълнувана и впечатлена от уникалното съчетание на музика, танц и поезия и блестящите изпълнения на солистите, артистите, хора и балета.\r\nРежисьор на спектакъла е проф. Светозар Донев, хореограф-постановчик - Анна Донева, диригент - Страцимир Павлов, сценограф - Иван Токаджиев и костюмограф - Ася Стоименова. Мюзикълът бе с вокални партитуди на български език, а преводът е на Харалампи Аничкин.\r\n„Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018. От миналата година фестивалът придоби сезонен формат и през настоящето лято продължава цели два месеца. С най-добрите си спектакли участват оперите от Бургас, Варна, Пловдив, Русе и Стара Загора и МДТ „Константин Кисимов“- Велико Търново. \r\nПрограмата продължава на 28 юли с оперетата „Цигански барон“от Йохан Щраус. През следващия месец на „Сцена на вековете“ ще бъдат представени четири опери: „Мария Десислава“ от Парашкев Хаджиев (4 август); „Манон Леско“ от Джакомо Пучини (11 август); „Норма“ от Винченцо Белини (19 август); „Селска чест“ от ПиетроМаскани, заедно с балета „Делвата“ от АлфредоКазела (26 август). На 5 септември е постановката на мюзикъла „Коса“ от Джеръм Рани, Джеймс Рейдоу и ГолтМакдърмът. Финалът на сезона ще е на 8 септември в Летния театър с концерт „Фондацията в операта“.\r\nСпециално за публиката, след всеки спектакъл безплатно е прожектиран аудиовизуалният спектакъл „Царевград Търнов – Звук и светлина“. Билети за постановките се предлагат в мрежата на eventim.bg и в Туристически информационен център, намиращ се на ул. „Христо Ботев“ № 5 във Велико Търново.", "date": "2017-07-22", "title": "Велико Търново: Фестивалът „Сцена на вековете” отбелязва рекордна посещаемост за мюзикъла „Котките”"}
{"url": "http://www.focus-news.net/news/2017/07/22/2418313/yambol-vremenno-dvizhenieto-e-v-edna-lenta-po-avtomagistrala-trakiya-v-rayona-na-selo-zimnitsa-v-posoka-sofiya-poradi-patnotransportno-proizshestvie.html", "text": "Временно движението е в една лента по автомагистрала \"Тракия\", при км 295, в района на село Зимница, в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017-07-22", "title": "Ямбол: Временно движението е в една лента по автомагистрала \"Тракия\", в района на село Зимница, в посока София, поради пътнотранспортно произшествие"}
{"url": "http://www.focus-news.net/news/2017/07/22/2418301/delyan-dobrev-gerb-dobre-e-rodenite-predi-1978-godina-da-proveryat-bonovite-si-knizhki-ot-masovata-privatizatsiya-za-da-razberat-dali-im-nosyat-dohodnost.html", "text": "Добре е родените преди 1978 година да проверят боновите си книжки от масовата приватизация, за да разберат дали им носят доходност. Това каза пред Радио „Фокус“ Делян Добрев, председател на парламентарната комисия по енергетика и член на комисията по икономическа политика и туризъм. По думите му в България към момента има около 2,5 млн. души, които разполагат с акции от масовата приватизация и не знаят в коя компания са и дали им носят доходност.  \r\n„Много хора по време на масовата приватизация получиха бонови книжки с 25 000 лева и масово ги дадоха във фондове. Някои от тях излязоха пирамиди и хората си загубиха парите. Други обаче управляваха добре средствата на тези вложители и сега носят висока доходност на тези инвестирани бонови книжки. Почти всички ваши слушатели, родени преди 1978 г. вероятно имат акции от масовата приватизации с боновите книжки, които тогава се раздадоха, за които вероятно и не знаят в коя компания са, дали им носи доходност или не“, коментира той. Делян Добрев препоръча хората да проверят в кои фондове са дали своите книжки, за да потърсят дивидентите си, ако имат такива. Той припомни, че дивидентите се пазят 5 години назад по закон и след това остават в полза на компанията.", "date": "2017-07-22", "title": "Делян Добрев, ГЕРБ: Добре е родените преди 1978 година да проверят боновите си книжки от масовата приватизация, за да разберат дали им носят доходност"}
{"url": "http://www.focus-news.net/news/2017/07/22/2418312/umbalsm-pirogov-edna-zhena-postradala-pri-pozhara-v-hotel-v-kv-lozenets-ostava-za-lechenie-v-bolnitsata.html", "text": "Една жена, пострадала при пожара в хотел в кв. „Лозенец“, остава за лечение в болницата. Това съобщи за Агенция „Фокус“ говорителят на УМБАЛСМ „Пирогов“ Мария Пойразова . Две жени са преминали през спешното отделение на болницата. Едната остава за лечение в Клиниката по токсикология с интоксикация с пушечни газове. Другата жена е освободена. \r\nМариела РУСЕВА", "date": "2017-07-22", "title": "УМБАЛСМ „Пирогов“: Една жена, пострадала при пожара в хотел в кв. „Лозенец“, остава за лечение в болницата"}
{"url": "http://www.focus-news.net/news/2017/07/22/2418315/blagoevgrad-okolo-50-dushi-se-vklyuchiha-v-protesta-v-novo-leski-sreshtu-izgrazhdane-na-kamenna-kariera.html", "text": "Около 50 души се включиха в протеста в Ново Лески срещу отдаване на концесия за добив на подземни богатства. Това каза за Радио „Фокус“ – Пирин Десислава Йованович, председател на инициативния комитет, организиращ протестните действия. Тя заяви, че протестиращите остават в готовност и продължават да следят отблизо събитията. Седем поредни дни жители на село Ново Лески, община Хаджидимово, и село Мосомище, община Гоце Делчев, подкрепени от жителите на съседни населени места протестират срещу отварянето на каменна кариера между селата Ново Лески и Мосомище. По думите й, вече са изпратени официални писма с приложени документи до министър-председателя Бойко Борисов; Министерство на енергетиката; Министерство на околната среда и водите; Областна администрация Благоевград; народните представители от Благоевградска област – Богдан Боцев, Димитър Гамишев и Даниела Савеклиева; както и официална покана до кмета на Община Хаджидимово, в чиято територия попада концесията. „Молбата на жителите на селата беше сезираните институции да посетят региона и да се запознаят на място с проблема на гражданите, както и с предоставените от тях документи. Преди да предприемат тези действия, засегнатите жители на селата водиха тригодишна битка във Върховен административен съд срещу предоставянето на концесия за каменна кариера, като веднъж стигнаха до решение на петчленен състав на съда, с което се отменя решение 499 на Министерски съвет, с което е предоставена концесията“, обясни Десислава Йованович. Тя подчерта, че на официалните покани засега са се отзовали от Министерство на енергетиката, което е изпратило на място да се запознае със ситуацията директорът на Дирекция „Природни ресурси, концесии и контрол“ и народен представител Даниела Савеклиева, която е обявила, че се ангажира с казуса и ще инициира необходимите проверки от компетентните институции.\r\nДесислава Йованович допълни, че на шестия ден от протеста жителите на засегнатите села са подали сигнал и до прокуратурата за проверка на част от преписката, представена във Върховния административен съд, за наличие на неистински документи, с които считат, че е бил заблуден съдебният състав. Днес хората са се събрали единствено, за да покажат, че остават в готовност, като временно протестите на пътя за Гърция ще бъдат прекратени, за да се даде възможност на ангажиралите се със случая институции да разгледат случая. Според протестиращите разрешаването на тази кариера ще лиши селата от бъдеще и развитие, тъй като те се изхранват от земеделие и туризъм. „Природата ни е девствена, богата и незамърсена, а селата ни са живи и населени. Не сме чули някъде да проявяват интерес към „кариерен туризъм“ и да ходят туристи с кирки и маски да копаят по кариерите. А това ще остане единствената ни алтернатива, ако започне работа кариерата“, каза още тя.\r\nДесислава Йованович подчерта, че през следващата седмица протестиращите ще подадат множество жалби до компетентните органи за съпътстващи отдаването на концесията нарушения.\r\nНатали СТЕФАНОВА", "date": "2017-07-22", "title": "Благоевград: Около 50 души се включиха в протеста в Ново Лески срещу изграждане на каменна кариера"}
{"url": "http://www.focus-news.net/news/2017/07/22/2418316/sofiya-vazstanoveno-e-dvizhenieto-po-pat-i-1-botevgrad-skravena.html", "text": "Възстановено е движението по път I-1 Ботевград - Скравена. Това съобщиха от пресцентъра на Агенция \"Пътна инфраструктура\".", "date": "2017-07-22", "title": "София: Възстановено е движението по път I-1 Ботевград - Скравена"}
{"url": "http://www.focus-news.net/news/2017/07/22/2418317/ministar-nikolina-angelkova-v-godishnata-programa-za-natsionalna-turisticheska-reklama-za-2018-godina-zalagame-na-digitalniya-marketing-i-onlayn-aktivnostite.html", "text": "В Годишната програма за национална туристическа реклама за 2018 година Министерството на туризма залага на дигиталния маркетинг и онлайн активностите. Това заяви на пресконференция в к.к. Златни пясъци министърът на туризма Николина Ангелкова, предаде репортер на Радио „Фокус“ – Варна. В курорта днес се провежда изнесено заседание на Националния съвет по туризъм под ръководството на министъра на туризма Николина Ангелкова. „Това е една практика от предишния мандат – да правим изнесени заседания на Националния съвет по туризъм. Днес обсъждаме Годишната програма за национална туристическа реклама за 2018 година, както и финалното обсъждане на актуализираната Национална стратегия за устойчиво развитие на туризма в България 2017 - 2030 година, в едно с плана за изпълнение към нея. Това са изключително важни теми за устойчивото развитие на туризма“, посочи Ангелкова. \r\n„По отношение на програмата за национална туристическа реклама представихме виждането на министерството за това да продължим нашата реклама на основните ни целеви пазари, откъдето идват най-много чуждестранни туристи в България“, заяви министър Ангелкова. Тя допълни, че е поставен много голям фокус и върху дейности, свързани с перспективните пазари. Световната организация по туризъм определя като перспективни пазари Китай, Япония, Индия, Близкия изток, САЩ и Канада. „Също и ние като министерство ще продължим да извършваме различни дейности по тези перспективни пазари. Залагаме на дигиталния маркетинг и реклама, както и на онлайн активностите. Това е бъдещето и също е заложено в Световната организация по туризъм като един от трендовете, които се очертават и които са свързани с рекламирането на туризма в отделни дестинации“, каза още министър Николина Ангелкова. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: В Годишната програма за национална туристическа реклама за 2018 година залагаме на дигиталния маркетинг и онлайн активностите"}
{"url": "http://www.focus-news.net/news/2017/07/22/2418321/yambol-tir-e-izlyazal-ot-patnoto-platno-pri-km-295-na-avtomagistrala-trakiya.html", "text": "ТИР е излязъл от пътното платно при км 295 на автомагистрала „Тракия“. Това съобщиха за Агенция „Фокус“ от ОДМВР - Ямбол. При инцидента няма пострадали. Движението се осъществява нормално. Сигналът за произшествието е подаден около 12.10 часа.", "date": "2017-07-22", "title": "Ямбол: ТИР е излязъл от пътното платно при км 295 на автомагистрала „Тракия“"}
{"url": "http://www.focus-news.net/news/2017/07/22/2418318/viktor-orban-ungariya-shte-podkrepi-polsha.html", "text": "Унгарският министър-председател Виктор Орбан заяви, че Будапеща ще защити Полша, докато Европейският съюз заплаши Варшава със санкции заради плана й да увеличи правителствения контрол над съдебната система, предава Reuters. \r\nПолша продължава с промените във Върховния съд въпреки гражданските протести и заплахата за въвеждане на санкции от блока \r\n„Заплахите за разследване срещу Полша никога няма да успеят, тъй като Унгария ще използва всички правни възможности в Европейския съюз, за да покаже солидарността си с поляците“, подчерта Орбан. Мария Динкова", "date": "2017-07-22", "title": "Виктор Орбан: Унгария ще подкрепи Полша"}
{"url": "http://www.focus-news.net/news/2017/07/22/2418320/vratsa-narodniyat-predstavitel-petya-avramova-be-gost-na-festivala-slantseto-na-todorka.html", "text": "Народният представител от ГЕРБ Петя Аврамова бе гост на откриването на четвъртото издание на Фестивала за древни култури „Слънцето на Тодорка“. Това съобщиха от пресцентъра на ПП ГЕРБ. Фестивалът се провежда в местността Валога край село Оходен и ще бъде закрит на 23 юли.\r\nОфициалната церемония по откриването започна с изпълнения на Театрална група ТЕМП–Враца и група за медитативно пеене IMPROVVISO–София. Кметът на Община Враца Калин Каменов пък поздрави всички участници и гости на фестивала.\r\nЗа първи път на форума беше представена кулинарна възстановка „Неолитна кухня“, включваща типична за епохата храна.\r\nФестивалът за древни култури е създаден по идея на Сдружение ТЕМП-АРТ и се реализира от Община Враца, Младежки дом – Враца, Регионален Исторически Музей – Враца, в партньорство с Търговско промишлената палата във Враца.", "date": "2017-07-22", "title": "Враца: Народният представител Петя Аврамова бе гост на Фестивала „Слънцето на Тодорка“"}
{"url": "http://www.focus-news.net/news/2017/07/22/2418319/stara-zagora-po-tehnicheski-prichini-goreshtiyat-telefon-na-obshtinata-ne-raboti.html", "text": "Общината предупреждава гражданите, че по технически причини, свързани с електрозахранването, горещият телефон на Община Стара Загора не работи. Това съобщиха от пресцентъра на Община Стара Загора. Функцията му ще бъде възстановена след отстраняване на аварията. Община Стара Загора се извинява за неудобството.", "date": "2017-07-22", "title": "Стара Загора: По технически причини горещият телефон на Общината не работи"}
{"url": "http://www.focus-news.net/news/2017/07/22/2418322/the-telegraph-velikobritaniya-vavezhda-iziskvaniya-za-upravlenieto-na-bezpilotnite-letatelni-aparati.html", "text": "Новите промени в британското законодателство ще изискват от собствениците на безпилотни летателни апарати (дронове) да провеждат тестове, преди да използват устройствата, пише вестник The Telegraph. \r\nНовите правила, разкрити днес от Министерството на транспорта, постановяват, че дроновете над 250 гр. ще трябва да бъдат регистрирани, преди да бъдат използвани.  \r\nСпоред новите мерки за сигурност изпитанията ще трябва да се провеждат от човека, който е купил безпилотния летателен апарат. Не е известно обаче как ще стои въпросът с дроновете, купени като подарък. \r\nОсвен това Министерството на транспорта обмисля въвеждането на възрастови ограничения при провеждането на тестовете. Мария Динкова", "date": "2017-07-22", "title": "The Telegraph: Великобритания въвежда изисквания за управлението на безпилотните летателни апарати"}
{"url": "http://www.focus-news.net/news/2017/07/22/2418324/krasimir-uzunov-vse-oshte-e-mnogo-rano-da-kazhem-dali-do-2-ri-avgust-shte-bade-podpisan-dogovorat-mezhdu-balgariya-i-makedoniya.html", "text": "Все още е много рано да кажем, дали до 2-ри август ще бъде подписан договорът между България и Македония, коментира в интервю за предаването „Метроном“ на Радио „Фокус“ Красимир Узунов, президент на Агенция и Радио „Фокус“.\r\n„Ако Македония иска да продължи да живее още 11 години в изолация да не подписва договора с България, да не търси решение на другите спорове, но тогава тя става плячка за лесно управление от тези, които знаят как да държат ресурсите й, защото Груевски в момента има всички лостове на властта“, предупреди Узунов.\r\nСпоред него несигурността при Заев е дали той ще посмее въпреки всичко, въпреки силата на опозицията, въпреки силата на политическите, икономическите, финансовите и медийни лостове, да подпише този договор. Красимир Узунов допълни, че за македонския премиер време разделно е 15 октомври, датата на която ще се проведат местните избори. Тогава всяка албанска партия от управляващата коалиция ще играе за собствените си резултати, докато вотът за социалдемократите ще бъде тест за тях самите.", "date": "2017-07-22", "title": "Красимир Узунов: Все още е много рано да кажем, дали до 2-ри август ще бъде подписан договорът между България и Македония"}
{"url": "http://www.focus-news.net/news/2017/07/22/2418323/georgi-ryapov-natsionalna-asotsiatsiya-za-zashtita-na-prevozvachite-i-taksimetrovite-vodachi-taksimetrovite-kompanii-v-stranata-sa-gotovi-za-novi-protesti.html", "text": "Таксиметровите компании в страната са готови за нови протести. Това каза за Радио „Фокус“ - Пловдив Георги Ряпов от Националната асоциация за защита на превозвачите и таксиметровите водачи, в отговор на въпрос очакват ли се нови протести срещу „данък такси“. По думите му това ще стане най-рано през месец септември. „Настояваме за промени в закона за автомобилните превози и закона за местни данъци и такси. Не сме съгласни с новите размери на „данък такси“, както и с начините записани в тези два закона за определяне на по-високия размер“, добави Ряпов. Той припомни, че в Пловдив годишният налог от 300 лв. скочи на 750 лв. Според Георги Ряпов протестите през есента най-вероятно ще се състоят в София.„Фокус“ припомня, че в края на миналата година таксиметрови фирми в Пловдив протестираха на няколко пъти срещу размера на новия налог. Стигна се и до блокади по основни булеварди в Пловдив, което затрудни с часове движението в града.\r\nКристиян ГАРОВ", "date": "2017-07-22", "title": "Георги Ряпов, Национална асоциация за защита на превозвачите и таксиметровите водачи: Таксиметровите компании в страната са готови за нови протести"}
{"url": "http://www.focus-news.net/news/2017/07/22/2418327/veliko-tarnovo-prodalzhava-nabiraneto-na-sredstva-za-vatreshna-rekonstruktsiya-na-hrama-sv-sv-konstantin-i-elena-v-grada.html", "text": "За пръв път от десетилетия храмът „Св. св. Константин и Елена“ във Велико Търново отвори врати за служба. Там бе отслужено богослужение по случай деня на св. Мария Магдалена, водено от отец Давид. Стекоха се и десетки великотърновци, които се помолиха за здраве, предаде репортер на Радио „Фокус“ – Велико Търново. От Община Велико Търново припомниха, че през 2012 година започна реставрация на храма, строен през 1872 година от майстор Колю Фичето. След сключено споразумение с местната Строителна камара и Великотърновската митрополия бе премахнато скелето, ремонтирани бяха покривът и стените. Продължава набирането на средства за вътрешна реконструкция, а след седмица ще се проведе нова среща с църковното настоятелство относно съдействието, което Община Велико Търново може да окаже.\r\nЛуиза ТРАНЧЕВА", "date": "2017-07-22", "title": "Велико Търново: Продължава набирането на средства за вътрешна реконструкция на храма „Св. св. Константин и Елена“ в града"}
{"url": "http://www.focus-news.net/news/2017/07/22/2418331/gradskiyat-savet-na-bsp-sofiya-shte-vzeme-uchastie-v-otbelyazvaneto-na-75-godini-ot-razstrela-na-nikola-vaptsarov.html", "text": "Градският съвет на БСП – София, Българският антифашистки съюз, Съюзът на българските писатели и Съюзът на българските журналисти ще отбележат годишнината от гибелта на Никола Вапцаров. Това съобщиха от пресцентъра на БСП - София/b>. Програмата на събитията, свързани с отбелязването на 75 години от разстрела на Никола Вапцаров и другарите му Антон Иванов, Антон Попов, Атанас Романов, Георги Минчев и Петър Богданов, започва в неделя, 23 юли, в 10.00 часа, на Гарнизонното стрелбище в парка зад НДК. На събитието ще присъства вицепрезидентът на Република България Илияна Йотова.\r\nНа 24 юли, от 18.00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров.", "date": "2017-07-22", "title": "Градският съвет на БСП – София ще вземе участие в отбелязването на 75 години от разстрела на Никола Вапцаров"}
{"url": "http://www.focus-news.net/news/2017/07/22/2418328/pazardzhik-narodniyat-predstavitel-desislava-kostadinova-be-gost-na-otkrivaneto-na-pametnik-na-vasil-levski-v-peshtera.html", "text": "Народният представител от ГЕРБ - Пазарджик Десислава Костадинова бе гост на откриването на скулптурната композиция „Клетва на Васил Левски” в гр. Пещера. Това съобщиха от пресцентъра на ПП ГЕРБ. Паметникът бе изграден по повод 180-годишнината от рождението на Апостола на свободата. В родопския град поставянето на мемориала бе по инициатива на кмета Николай Зайчев и Общински комитет „Васил Левски“, на чието учредяване Костадинова участва. \r\n„Решението в Пещера да има паметник на Левски е много добро. На откриването имаше десетки деца, които бяха впечатлени от образа на Левски, сътворен от талантливите ръце на скулптура Спас Киричев. Сигурна съм, че от този момент те ще се стремят да научат и да знаят повече за Апостола. Повече от 40 години в града не е издиган паметник, а ето че днес има такъв на Васил Левски“, сподели след откриването народният представител.\r\nСредствата за изработването на паметника и неговото монтиране бяха събрани от дарения, като от своя страна Десислава Костадинова се включи с 2000 лв. лични средства.", "date": "2017-07-22", "title": "Пазарджик: Народният представител Десислава Костадинова бе гост на откриването на паметник на Васил Левски в Пещера"}
{"url": "http://www.focus-news.net/news/2017/07/22/2418325/ministar-nikolina-angelkova-otnovo-postavyame-fokus-varhu-razvitieto-na-kulturno-istoricheskiya-balneo-i-spa-turizma.html", "text": "Отново поставяме фокус върху развитието на културно-историческия, балнео и СПА туризма, които са ключови за преодоляване на сезонността и разширяване крилата на сезона. Това заяви министърът на туризма Николина Ангелкова на пресконференция в к.к. Златни пясъци, където се провежда изнесено заседание на Националния съвет по туризъм, предаде репортер на Радио „Фокус“ – Варна. „Ще продължим да надграждаме осемте културно-исторически маршрута, които министерството създаде миналата година. Предстои да представим и да организираме обществено обсъждане на балнео и СПА маршрути, които ще изградим съвместно с представители на туристическия бранш. По време на изнесеното заседание обсъдихме и културната програма по време на председателството на България на Съвета на Европейския съюз от 1 януари 2018 година“, посочи Ангелкова.\r\nМинистерството е успяло да се пребори туризмът да бъде основна тема по отношение на Годишната среща за Дунавската стратегия в България. „Колегите от бранша и членовете на Националния съвет по туризъм предложиха и се обединихме около това програмата за национална туристическа реклама да бъде остойностена, защото към момента ние я представихме само като примерни активности. Предстои това да направим до 1 септември 2017 г. Дадохме си срок до 20 септември окончателно програмата да бъде приета от всички членове на Националния съвет по туризъм“, допълни Ангелкова. Приблизително оценката за това, което до момента е предложено от министерството, е в рамките на около 30 млн. лева. „За тази година имаме 11 млн. лева за реклама. Надявам се, след преговорите, които предстоят с Министерство на финансите на база на постигнатите резултати в сектор туризъм да имаме увеличение на този бюджет. Ние ще се борим да постигнем максимално увеличение, но това зависи от много обстоятелства“, каза още министър Николина Ангелкова. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: Отново поставяме фокус върху развитието на културно-историческия, балнео и СПА туризма"}
{"url": "http://www.focus-news.net/news/2017/07/22/2418326/binali-yaldaram-20-dushi-ostavat-hospitalizirani-sled-silnoto-zemetresenie-v-egeysko-more.html", "text": "Турският министър-председател Бинали Йълдъръм заяви, че 20 души остават хоспитализирани след силното земетресение, което в петък удари егейското крайбрежие на Турция, пише вестник Hurriyet. \r\nВ събота премиерът пристигна в курортния град Бодрум, който пострада от трусовете. \r\nЙълдъръм отбелза, че три сгради са се срутили, а други 32 са сериозно увредени. Той също така изрази своите съболезнования за двамата загинали, единият от които е турски гражданин. \r\nВ Турция общо 354 души пострадаха, като петима от тях са в критично състояние. Мария Динкова", "date": "2017-07-22", "title": "Бинали Йълдъръм: 20 души остават хоспитализирани след силното земетресение в Егейско море"}
{"url": "http://www.focus-news.net/news/2017/07/22/2418332/ministar-nikolina-angelkova-balgariya-e-postavena-na-parvo-myasto-po-interes-ot-strana-na-nemskite-turisti.html", "text": "България е поставена на първо място по интерес от страна на немските туристи. Това заяви министърът на туризма Николина Ангелкова на пресконференция в к.к. Златни пясъци, където се провежда изнесено заседание на Националния съвет по туризъм, предаде репортер на Радио „Фокус“ – Варна. По време на заседанието са изразени различни предложения и становища за допълване на участията на България както по отделните пазари, така и допълнително да се засилят активностите на пазарите Германия и Русия. „Германия е един от нашите основни целеви пазари, поставени сме на първо място по интерес от страна на немските туристи. На второ място сме за Холандия и на трето и четвърто място – Франция и Русия. За миналата година имахме 8,2 млн. чуждестранни туристи. Тази година за лятото очакваме да имаме между 7 и 10 процента ръст, тоест отново изключително успешен летен сезон“, подчерта Ангелкова. \r\nПо отношение на българското председателство на Съвета на Европейския съюз министър Ангелкова посочи, че предстои да бъдат финализирани предложенията, които са направени в работната група, председателствана от министъра на културата. „Ние като Министерство на туризма участваме активно, през октомври предстои извънредно заседание на Националния съвет по туризъм, където ще обсъдим с министрите Лиляна Павлова и Боил Банов културната програма по време на председателството“, допълни Николина Ангелкова. \r\nИзвънредното заседание на Националния съвет по туризъм продължава и в момента с обсъждането на втора точка - актуализираната Национална стратегия за устойчиво развитие на туризма в България 2017 - 2030 година. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: България е поставена на първо място по интерес от страна на немските туристи"}
{"url": "http://www.focus-news.net/news/2017/07/22/2418335/burgas-84-godishna-zhena-e-zaginala-sled-kato-e-bila-blasnata-ot-tir-v-karnobat.html", "text": "В Карнобат жена загина на място, след като е била блъсната от тежкотоварен автомобил, предаде БНР. Инцидентът е станал рано тази сутрин. Камионът е с видинска регистрация и е бил управляван от 52-годишен украински гражданин. Алкохолната проба на шофьора е отрицателна. Според полицията, жената, която е на 84 години, е пресичала неправилно. Вероятната причина за инцидента обаче е несъобразена скорост на ТИР-а.", "date": "2017-07-22", "title": "Бургас: 84-годишна жена е загинала след като е била блъсната от ТИР в Карнобат"}
{"url": "http://www.focus-news.net/news/2017/07/22/2418334/plovdiv-protestirashtite-sreshtu-deynostta-na-biotsentralata-v-selo-trud-svikvat-obshtoselsko-sabranie-v-nachaloto-na-sledvashtata-sedmitsa.html", "text": "Протестиращите срещу дейността на биоцентралата в село Труд свикват общоселско събрание в началото на следващата седмица, на 24 юли. Това съобщи за Радио „Фокус“ - Пловдив Станимир Тончев от Инициативния комитет селото. По думите му хората се притесняват от заявеното от Инсталацията инвестиционно намерение за разширяване на дейността. „Странно е това инвестиционно намерение, което поставя под съмнение законосъобразността и дейността на Централата“, обясни Тончев. Той каза още, че до момента няма обратна връзка от ресорното министерство, въпреки срока - 17 юли, даден след срещата с министъра на околната среда и водите Нено Димов за нуждата от преценка за ОВОС. Станимир Тончев отбеляза, че през последните дни е имало наложени нови санкции на централата. Странно ни е как претенциите на собствениците съвпадат с оценките на държавните органи за регулация. „Според новата екооценка на централата миризмите и шумът идвали от АМ “Тракия“, което дразни хората на Труд и ги мотивира още повече да протестират“, каза още Тончев. Той припомни, че жителите на Труд протестираха и по повод предишното инвестиционно намерение на централата, за което все още няма оценка на РИОСВ. Инициативният комитет се надява и очаква пълно разглеждане на експертно ниво на технологичната документация на инсталацията и изправността на съоръженията, които са на площадката.\r\nКристиян ГАРОВ", "date": "2017-07-22", "title": "Пловдив: Протестиращите срещу дейността на биоцентралата в село Труд свикват общоселско събрание в началото на следващата седмица"}
{"url": "http://www.focus-news.net/news/2017/07/22/2418333/aa-shestima-chlenove-na-pkk-sa-bili-likvidirani-v-turtsiya.html", "text": "Шестима членове на Кюрдската работническа партия (ПКК) са били ликвидирани в турската югоизточна провинция Сиирт, съобщиха в събота турските власти, предава Anadolu Agency. \r\nВ изявлението се уточнява, че в петък сутринта ПКК са открили огън срещу турските войници, докато те са преминавали през района. Военнослужещите веднага са отговорили, един от терористите е бил убит. \r\nПо-късно в петък е била проведена нова операция срещу ПКК в същия район, при която други петима терористи са били ликвидирани. Мария Динкова", "date": "2017-07-22", "title": "АА: Шестима членове на ПКК са били ликвидирани в Турция"}
{"url": "http://www.focus-news.net/news/2017/07/22/2418337/pazardzhik-vodata-v-selata-tsar-asen-i-rosen-e-godna-za-piteyni-nuzhdi.html", "text": "Водата в селата Цар Асен и Росен е годна за питейни нужди, съобщиха от Регионалната здравна инспекция (РЗИ) в Пазарджик. Според физико-химичните и микробиологичните анализи на пробите питейни води от двете населени места, извършени в РЗИ – Пазарджик и РЗИ – Пловдив, съдържанието на тежки метали не надвишава допустимите норми. Водата няма отклонения от изискванията на Наредба № 9 на Министерство на здравеопазването и може да бъде използвана за питейно-битови нужди. Изследването на водата се наложи след получено писмо от Екоинспекцията за изтичане на дренажни води от открит рудник „Цар Асен” в река Луда Яна. Здравната инспекция, съвместно със служители на ВиК – Пазарджик, извърши вземане на проби питейни води от централния водоизточник, снабдяващ двете населени места, както и от вътрешната водопроводна мрежа в тях.", "date": "2017-07-22", "title": "Пазарджик: Водата в селата Цар Асен и Росен е годна за питейни нужди"}
{"url": "http://www.focus-news.net/news/2017/07/22/2418336/ministar-nikolina-angelkova-3d-virtualno-izobrazhenie-na-kulturno-istoricheskoto-nasledstvo-na-balgariya-shte-bade-predstaveno-po-vreme-na-izlozhenieto-v-london.html", "text": "3D виртуално изображение на културно-историческото наследство на България ще бъде представено по време на изложението в Лондон през ноември. Това заяви министърът на туризма Николина Ангелкова на пресконференция в к.к. Златни пясъци, където се провежда изнесено заседание на Националния съвет по туризъм, предаде репортер на Радио „Фокус“ – Варна. За първи път на Международното туристическо изложението в Лондон WTM – едно от най-големите в света, ще бъде представен дигитален корнер за България. „Ще представим с дигитално 3D виртуално изображение културно-историческото наследство, което имаме. В момента работим по един изключително интересен проект – представяне на нашите културно-исторически обекти чрез виртуална реалност. В Лондон ще представим на посетителите и сувенири, които ще бъдат изработени от специален 3D принтер. Това със сигурност ще подпомогне усилията, които полагаме да рекламираме културно-историческия туризъм. Изцяло фокусът на този дигитален корнер е културно-историческият туризъм. Предстои да разширим това приложение и да го свържем с приложението, което миналата година стартирахме – „Обичам България“. В момента в този пилотен проект, който ще представим, ще бъдат включени около 20 обекта, които са ключови за България“, каза още министър Николина Ангелкова. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: 3D виртуално изображение на културно-историческото наследство на България ще бъде представено по време на изложението в Лондон"}
{"url": "http://www.focus-news.net/news/2017/07/22/2418339/nl-times-balgarin-e-zadarzhan-v-holandiya-s-poveche-ot-sto-kilograma-heroin-i-s-arsenal-orazhie.html", "text": "Холандската полиция обяви на 21 юли, че на 11 юли при проверка на микробус край град Лунтерен в източната провинция Гелдерланд е задържала двама души, единият от които българин, със 132 кг. хероин и с няколко оръжия, предаде  NL Times.\r\nПолицията е спряла микробуса за проверка и открива незаконни предмети. При по-нататъшна проверка полицията открива скрито отделение, съдържащо наркотиците, както и две карабини, осем пистолета, пушка-помпа, заглушител и голямо количество муниции. \r\nПътникът и водачът са задържани за незаконно притежание на наркотици и оръжие. Това са 46-годишен българин и 33-годишен холандец. Наркотиците и оръжието са иззети. \r\n„Във връзка с провеждащото се разследване и с ограничителните мерки арестите са обявени едва сега“, коментира полицията  Виктор Турмаков", "date": "2017-07-22", "title": "NL Times: Българин е задържан в Холандия с повече от сто килограма хероин и с арсенал оръжие"}
{"url": "http://www.focus-news.net/news/2017/07/22/2418338/tsvetan-slavkov-kmet-na-trigrad-namereno-e-tyaloto-na-16-godishniya-kristiyan.html", "text": "Намерено е тялото на 16-годишния Кристиян. Това каза за Агенция „Фокус“ кметът на Триград Цветан Славков. „Тялото на момчето е намерено около 14.00 часа“, посочи Славков. По думите му Кристиян е намерен от баща му.\"Фокус\" припомня:  16-годишният Кристиян изчезна на 8 юли, след като блъсна пешеходци в района на Триград. При инцидента пострадаха петима души, сред които и 6-годишно момиче. Кристиян е бил без книжка и е избягал от мястото на инцидента. Момчето беше обявено за общодържавно издирване. 13 дни след изчезването на 16-годишния Кристиян от Триград, издирването му приключи без резултат. В търсенето се включиха служители на МВР и местни доброволци.\r\nСтефан ПЕТРОВ", "date": "2017-07-22", "title": "Цветан Славков, кмет на Триград: Намерено е тялото на 16-годишния Кристиян"}
{"url": "http://www.focus-news.net/news/2017/07/22/2418341/ahram-prezidentat-na-egipet-prisastva-na-otkrivaneto-na-voenna-baza-mohamed-nagib-kray-aleksandriya.html", "text": "Президентът на Египет Абдел Фатах ас Сиси присъства на откриването на военна база „Мохамед Нагиб“, намираща се в района Ал-Хамам, разположен западно от Александрия, където участва и на церемония по завършването на кадети от военната академия, пише  Ahram.\r\nБазата, за която се смята, че е най-голямата в Близкия изток, е построена на територията на бивше военно градче, построено през 1993 г., съдържащо 1155 сгради, което е реновирано през последните две години. Военната база ще служи за щаб на части от Северния военен окръг на Египет и ще засили ефективността на отбраната западно от Александрия, близо до която се строи АЕЦ „Ал Дабаа“ и са разположени петролни находища.\r\nБазата ще се използва за военни учения с армии от други държави. Обектът е наречен на Мохамед Нагиб,водач на египетската революция през 1952 г. и първи президент на страната, след като тя обявява независимост година по-късно. Очаква се базата да получи продоволствена самодостатъчност с близо 8300 декара насаждения.  Виктор Турмаков", "date": "2017-07-22", "title": "Ahram: Президентът на Египет присъства на откриването на военна база „Мохамед Нагиб“ край Александрия"}
{"url": "http://www.focus-news.net/news/2017/07/22/2418343/ministar-nikolina-angelkova-otchitame-15-rast-na-prihodite-v-turizma-za-perioda-ot-yanuari-do-may.html", "text": "15% е ръстът на приходите в туризма за периода от януари до май. Това заяви министърът на туризма Николина Ангелкова на пресконференция в к.к. Златни пясъци, където се провежда изнесено заседание на Националния съвет по туризъм, предаде репортер на Радио „Фокус“ – Варна. Ангелкова отбеляза, че според статистиката от януари до май има 13% ръст на чуждестранните туристи, или над 2.100 млн. чуждестранни туристи са посетили страната ни. Приходите от туризъм за този период са 15%, или над 1.5 млрд. лева. „Все повече тази тенденция се забелязва - приходите да са повече от броя на туристите, което означава, че макар и с малки стъпки при нас започват да идват туристи от по-висок клас. И към момента прогнозата за ръст на приходите върви с 1 процент повече от прогнозата за ръст на туристите. Очакваме приходите да вървят в ръст между 8% и 11% за лятото, като на годишна база все още не сме финализирали нашите прогнози“, посочи министър Николина Ангелкова. По отношение на националната реклама министър Ангелкова отбеляза, че за първи път страната ни ще бъде позиционирана на знакови места в Ню Йорк през месеците октомври и ноември. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: Отчитаме 15% ръст на приходите в туризма за периода от януари до май"}
{"url": "http://www.focus-news.net/news/2017/07/22/2418340/tass-v-egipet-28-dushi-sa-osadeni-na-smart-po-delo-za-ubiystvo-na-generalen-prokuror.html", "text": "В събота наказателният съд на египетската столица е осъдил на смърт чрез обесване 28 души, обвинени  в убийството на генералния прокурор на страната Хашим Баракат през 2015 г., съобщи представител на съда, предава ТАСС. \r\nОбщо 67 души бяха разследвани за участие при организирането и извършването на престъплението, като 16 от тях се укриват. Повечето от обвиняемите са били част от движението „Мюсюлмански братя“.  \r\nТе са обвинени също така в сътрудничество с ислямисткото движение „Хамас“ с цел провеждане и на други терористични актове в Египет.  Мария Динкова", "date": "2017-07-22", "title": "ТАСС:  В Египет 28 души са осъдени на смърт по дело за убийство на генерален прокурор"}
{"url": "http://www.focus-news.net/news/2017/07/22/2418342/pazardzhik-svobodna-knizharnitsa-se-provezhda-v-park-ostrova.html", "text": "В парк Острова в Пазарджик се организира свободна книжарница, съобщи за Радио „Фокус” – Пазарджик Атанас Георгиев от организаторите. „Каним всички жители на града да се присъединят към една идея, набираща все повече популярност сред хората по света и елате да споделим знание, мъдрост, любов. Всеки може да донесе и вземе книга напълно безплатно. Това не е благотворителност, а солидарност”, добави Георгиев. Той каза още, че идеята на инициативата е да покажат, че книгите не са инструмент за печалба и идеите не могат да бъдат затворени. „Свободната книжарница е място, където има книга за всеки. Тя се организира на принципа на споделянето – без пари, без бартер, без търговия, всичко е безплатно”, каза още организаторът. Свободната книжарница се намира в центъра на парка, зад паметника на Алеко Константинов и ще бъде разположена там от 16.00 до 20.00 часа, за да може всеки, който има желание и възможност, да я посети.\r\nТеодора ДИМИТРОВА", "date": "2017-07-22", "title": "Пазарджик: Свободна книжарница се провежда в парк Острова"}
{"url": "http://www.focus-news.net/news/2017/07/22/2418344/afp-frenskite-lozari-se-oplakvat-ot-rekordno-niska-rekolta.html", "text": "Поради пролетното застудяване производството на вино във Франция тази година ще спадне до рекордни равнища, спадайки със 17% в сравнение с  производството през 2016 г., предаде  AFP.\r\n„При 37 ,6 млн. хектолитра от реколтата тази година, тя ще бъде със 17% по-ниска от миналогодишната и с 16% по-ниска в сравнение със средното за последните пет години“, пише в прогнозата на статистическото бюро към френското министерство на земеделието. \r\nТака традиционното събиране на реколтата, което ще се проведе от август до октомври във втория по размер глобален производител на вино, ще бъде с най-ниския урожай в историята. \r\nСтудът е увредил лозята най-вече в провинцията Бордо, но и в Елзас и Бургундия. Дори и южната провинция Лангедок и пострадала.  Виктор Турмаков", "date": "2017-07-22", "title": "AFP: Френските лозари се оплакват от рекордно ниска реколта"}
{"url": "http://www.focus-news.net/news/2017/07/22/2418345/plovdiv-prodalzhavat-bezplatnite-kontserti-v-tsar-simeonovata-gradina.html", "text": "Инициативата за изнасяне на безплатни класически и джаз концерти на открито продължава и през следващите месеци. Това съобщиха за Радио „Фокус“ - Пловдив от Дирекция „Култура и Културно наследство“ на Община Пловдив. От 19.00 часа тази вечер пред пловдивската публика концерт ще изнесе Китаро–мандолинния оркестър от град Сандански. Оркестърът с над 40-годишна творческа биография ще свири за първи път в Пловдив.\r\nВсеки уикенд по предварително обявен график в Цар-Симеоновата градина, пловдивчани и гости на града ще имат възможност да се насладят на изпълненията на популярни и обичани оркестри и формации – Оркестър на Държавна опера Пловдив, Духов оркестър - Пловдив, Биг Бенд - Пловдив, Арт Войс Център, таланти от НУМТИ „Добрин Петков“ и даровити пловдивчани, с кариера у нас и в чужбина, които ще свирят класически произведения, евъргрийни, джаз и други.\r\nКристиян ГАРОВ", "date": "2017-07-22", "title": "Пловдив: Продължават безплатните концерти в Цар-Симеоновата градина"}
{"url": "http://www.focus-news.net/news/2017/07/22/2418350/stanislava-stoyanova-gerb-uchilishteto-v-karaisen-e-spaseno-ot-zakrivane.html", "text": "Основното училище „Хаджи Димитър и Стефан Караджа“ в павликенското село Караисен няма да бъде закрито, въпреки решението от края на май на Общинския съвет в Павликени. Освен че няма да бъде закрито, то ще получи и статут на иновативно училище за учебната 2017/2018 година. Това съобщи народният представител от ГЕРБ и член на парламентарната Комисия по образование и наука Станислава Стоянова, съобщиха от пресцентъра на ПП ГЕРБ. \r\n„Заповед на образователния министър Красимир Вълчев, с която е отказано закриването на ОУ „Хаджи Димитър и Стефан Караджа“, е обнародвана в Държавен вестник”, информира още Стоянова. Заповедта е издадена съобразно Закона за администрацията и Закона за предучилищното и училищното образование и се основава на оценка от експертна комисия.\r\nАнгажимент да съдейства за предотвратяване на исканото от местната власт закриване, народният представител Станислава Стоянова пое по време на своя приемна през месец юни. Тогава за проблема сигнализираха разтревожени граждани. След като се запозна с казуса, Стоянова бе категорична, че закриване на училището не бива да се допуска. По думите й това би засилило процеса на обезлюдяване на населеното място, а на учениците ще се налага ежедневно да изминават 40 км до общинския център.\r\nВеднага председателят на парламентарната група на ГЕРБ и зам.-председател на партията Цветан Цветанов и Десислава Стоянова отнесоха проблема до министъра на образованието и науката Красимир Вълчев. След назначената проверка по случая, решението за спасяването на учебното заведение е факт.\r\n„Неведнъж сме декларирали, че образованието е наш приоритет и благодаря за активната гражданска позиция на хората, които сигнализираха за проблема. Радвам се, че реагирахме навреме, за да спасим едно българско училище. Също така поздравявам общинските съветници от групата на ГЕРБ в Павликени, че не са подкрепили решението за закриване, предложено от кмета на общината“, коментира народният представител Станислава Стоянова.", "date": "2017-07-22", "title": "Станислава Стоянова, ГЕРБ: Училището в Караисен е спасено от закриване"}
{"url": "http://www.focus-news.net/news/2017/07/22/2418347/sofiya-pozhar-gori-v-zhk-stefan-karadzha.html", "text": "Пожар гори в ж.к. \"Стефан Караджа\", съобщи читател на Агенция \"Фокус\". \r\n\"Фокус\" проверява информацията, очаквайте подробности!", "date": "2017-07-22", "title": "София: Пожар гори в ж.к. \"Стефан Караджа\""}
{"url": "http://www.focus-news.net/news/2017/07/22/2418346/laslo-tyokesh-evropa-tryabva-da-prieme-vyarata-i-tsennostite-si-pone-tolkova-seriozno-kolkoto-pravyat-taka-myusyulmanite.html", "text": "Според европейския депутат, председател на Националния съвет на унгарците в Трансилвания и  бивш дисидент от времето на диктатора Николае Чаушеску Ласло Тьокеш именно християнството е „добавената стойност“, която би донесла на ЕС полза, пише Magyar Nemzet.\r\n„Европа трябва да приеме вярата и ценностите си поне толкова сериозно, колкото правят така мюсюлманите“, заяви Тьошеш по време на младежки лагер.  Според него без християнските ценности, законът в Европа би бил „половинчат по отношение на демокрацията и човешките права“.  Виктор Турмаков", "date": "2017-07-22", "title": "Ласло Тьокеш: Европа трябва да приеме вярата и ценностите си поне толкова сериозно, колкото правят така мюсюлманите"}
{"url": "http://www.focus-news.net/news/2017/07/22/2418349/jakarta-post-prezidentat-na-indoneziya-naredi-na-politsiyata-da-likvidira-na-myasto-narkotrafikantite.html", "text": "Президентът на Индонезия Джоко Видодо даде инструкция на полицията да бъде твърда към наркотрафикантите, включително и да ги ликвидира, ако е необходимо, пише   Jakarta Post.\r\n„Казвам ви, бъдете твърди, особено към чуждестранните трафиканти, влизащи в страната и съпротивляващи се на арест. Стреляйте ги. Не показвайте милосърдие“, заяви Видодо по време на реч, провела се в Джакарта. Думите му идват на фона на залавянето на пратка в размер на един тон метаамфетамин, дошъл от Тайван - най-голямата операция от този тип в последно време, при която един от трафикантите бе застрелян. „Ние наистина сме в извънредна ситуация, що се отнася до справянето с наркотрафикантите“, посочи президентът. \r\nНа свой ред началникът на националната полиция ген. Тито Карнавян заяви, че мнозина наркотрафиканти смятат Индонезия за добър пазар, защото според тях нейното законодателство е по-слабо в сравнение със съседни Малайзия, Филипини и Сингапур. „По този случай искаме да помолим полицията да действат твърдо и безжалостно, особено по отношение на чуждестранните трафиканти. Ако се съпротивляват при арест, стреляйте“, посочи той.  Виктор Турмаков", "date": "2017-07-22", "title": "Jakarta Post: Президентът на Индонезия нареди на полицията да ликвидира на място наркотрафикантите"}
{"url": "http://www.focus-news.net/news/2017/07/22/2418353/sofiya-politsiyata-tarsi-sadeystvie-za-ustanovyavane-na-samolichnostta-na-vazrasten-mazh-izgubil-se-v-kv-vrazhdebna.html", "text": "Полицаите от столичното Пето РУ търсят помощта на гражданите за установяване на самоличността и издирване на близките на възрастен човек. Това съобщиха от пресцентъра на МВР. Вчера, към 19.00 часа, той е открит неориентиран в района на кв. “Враждебна“ и граждани са падали сигнал в полицията. Служителите на реда отвели мъжа в Пето РУ, повикали са лекар, който го е прегледал и установил, че е в добро общо състояние. Възрастният човек обаче не комуникира и досега не може да бъде установена самоличността му. \r\nУмоляват се всички, които разпознаят мъжа от снимките и имат информация за самоличността му, да се обадят на тел. 112, 02/982 59 20 или в най-близкото районно управление на МВР.", "date": "2017-07-22", "title": "София: Полицията търси съдействие за установяване на самоличността на възрастен мъж, изгубил се в кв. “Враждебна“"}
{"url": "http://www.focus-news.net/news/2017/07/22/2418351/ruse-nad-12-km-kolona-ot-tezhkotovarni-avtomobili-se-e-obrazuvala-predi-gkpp-ruse-gyurgevo-na-vhod-na-stranata.html", "text": "Над 12 км колона от тежкотоварни автомобили се е образувала преди ГКПП \"Русе - Гюргево\" на вход на страната, съобщи слушател на Радио „Фокус“. \r\n„Фокус“ проверява информацията и ще продължи да ви информира.", "date": "2017-07-22", "title": "Русе: Над 12 км колона от тежкотоварни автомобили се е образувала преди ГКПП \"Русе - Гюргево\" на вход на страната"}
{"url": "http://www.focus-news.net/news/2017/07/22/2418352/gd-granichna-politsiya-na-granichnite-punktove-kulata-makaza-i-dunav-most-vidin-trafikat-e-intenziven-na-vhod-i-na-izhod-ot-stranata-za-leki-avtomobili.html", "text": "На ГКПП \"Кулата\", ГКПП \"Маказа\" и на ГКПП \"Дунав мост -Видин\" трафикът е интензивен на вход и на изход за леки автомобили. Това съобщиха от ГД „Гранична полиция“. Информацията за трафика българските гранични контролно-пропускателни пунктове е към 13.30 часа. На ГКПП \"Капитан Андреево\" и ГКПП \"Калотина\" трафикът е интензивен на изход за леки автомобили. На българо-македонската граница трафикът е нормален на всички гранични пунктове.", "date": "2017-07-22", "title": "ГД „Гранична полиция“: На граничните пунктове „Кулата“, „Маказа“ и „Дунав мост-Видин“ трафикът е интензивен на вход и на изход от страната за леки автомобили"}
{"url": "http://www.focus-news.net/news/2017/07/22/2418356/burgas-7-km-kolona-ot-avtomobili-se-e-obrazuvala-po-patya-selo-tankovo-kk-slanchev-bryag.html", "text": "7 км колона от автомобили се е образувала по пътя село Тънково - к.к. Слънчев бряг, съобщи слушател на Радио „Фокус“. \r\n„Фокус“ проверява информацията и ще продължи да ви информира.", "date": "2017-07-22", "title": "Бургас: 7 км колона от автомобили се е образувала по пътя село Тънково - к.к. Слънчев бряг"}
{"url": "http://www.focus-news.net/news/2017/07/22/2418354/radio-poland-pravitelstvoto-na-sasht-e-pritesneno-ot-planiranite-izmeneniya-v-polskata-sadebna-sistema-polskoto-mvr-smyata-che-pritesneniyata-sa-prezhdevremenni.html", "text": "Правителството на САЩ изрази притеснения относно подготвяните в Полша изменения на съдебната ѝ система и добави, че Вашингтон ще следи ситуацията във Варшава. На свой ред полските власти излязоха с уверение, че притесненията не са основани, предаде  Radio Poland.\r\n„Ние сме загрижени от целта на полското правителство да приеме закон, който ще ограничи съдебната власт и ще отслаби върховенството на закона в Полша“, заяви прессекретарят на Държавния департамент Хийтър Нойерт. „Затова и ще продължим да следим внимателно ситуацията“, посочи тя, добавяйки, че отношенията между САЩ и народа на Полша са важни и че страната е „демокрация и близък съюзник“. \r\nСпоред полското външно министерство „фактът, че законодателния процес все още тече, право подобни изказвания преждевременни“.  „Законопроектът за съдебната реформа няма да засегне независимостта на съдилищата и съдиите и има за цел да върне доверието на гражданите към съдебната система. Реформите, предложени от Полша са в духа на правните системи на останалите европейски държави“, сочи министерството в свое официално заявление.  Виктор Турмаков", "date": "2017-07-22", "title": "Radio Poland: Правителството на САЩ е притеснено от планираните изменения в полската съдебна система, полското МВР смята, че притесненията са „преждевременни“"}
{"url": "http://www.focus-news.net/news/2017/07/22/2418348/krasimir-uzunov-premierat-boyko-borisov-tryabva-da-otide-na-1-vi-avgust-v-makedoniya-samo-ako-se-podpisva-dogovor-za-dobrosasedstvo.html", "text": "Премиерът Бойко Борисов трябва да отиде на 1-ви август в Македония, само ако се подписва договор за добросъседство. Това коментира Красимир Узунов, президент на Агенция и Радиоверига „Фокус“, в интервю за седмичния обзор на Радио „Фокус“ „Метроном“. „Министър-председателят трябва да отиде с всички рискове и с това, че трябва да очаква „спонтанни“ протести от страна на ВМРО-ДПМНЕ, освен ако не предупреди Груевски, защото Груевски се страхува от Борисов – това е факт. Въпреки че те ще опитат да използват паралелни структури. Вече виждам ГРОМ – Гражданска опция за Македония, които са по-хард в исканията. В старопрестолния град Охрид се създаде някакво сдружение „Прераждане“, което ще запушва магистрали, пътища и други, ако искаме да се прави договор с България. Извадиха на името на един провален възпитаник на Софийския университет Благой Конев, който после се прекръстил на името Блаже Коневски, едно сдружение. Коневски е създателят на т.нар. македонски език. Значи, създателят на македонския език, който извадиха като научно сдружение, онзи ден много научно протестираше пред Министерството на външните работи в Скопие. Тоест индикации има, че могат да се очакват подобни неща. Трудно ще се преболедува тази ситуация в Македония. Най-лошото е, че имаме работа с незнание“, каза Узунов. Той напомни, че при бързо експресно проучване в Македония 47% от запитаните познават историята на Сърбия, но за отношения с България знаят около 13%. Узунов оцени това като присъда върху цялото бивше югославско управление.", "date": "2017-07-22", "title": "Красимир Узунов: Премиерът Бойко Борисов трябва да отиде на 1-ви август в Македония, само ако се подписва договор за добросъседство"}
{"url": "http://www.focus-news.net/news/2017/07/22/2418357/yambol-dvizhenieto-v-posoka-sofiya-na-am-trakiya-pri-km-295-v-rayona-na-s-zimnitsa-e-vazstanoveno-vav-vsichki-lenti.html", "text": "Движението в посока София на АМ \"Тракия\" при км 295, в района на с. Зимница, е възстановено във всички ленти. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n--", "date": "2017-07-22", "title": "Ямбол: Движението в посока София на АМ \"Тракия\" при км 295, в района на с. Зимница, е възстановено във всички ленти"}
{"url": "http://www.focus-news.net/news/2017/07/22/2418358/blagoevgrad-dvizhenieto-po-pat-glaven-pat-e-79-v-uchastaka-simitli-kresna-v-rayona-na-kresnenskoto-hanche-se-izvarshva-v-ednata-lenta-poradi-ptp.html", "text": "Движението е в една лента по път I-1 (Е-79), в участъка Симитли - Кресна, в района на Кресненското ханче, поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017-07-22", "title": "Благоевград: Движението по път главен път Е-79, в участъка Симитли - Кресна, в района на Кресненското ханче се извършва в едната лента, поради ПТП"}
{"url": "http://www.focus-news.net/news/2017/07/22/2418355/ministar-nikolina-angelkova-za-parvi-pat-shte-reklamirame-balgariya-v-nyu-york-bostan-vashington-los-andzhelis-i-las-vegas-onlayn-i-chrez-bilbordove.html", "text": "За първи път ще рекламираме България в Ню Йорк, Бостън, Вашингтон, Лос Анджелис и Лас Вегас онлайн и чрез билбордове. Това заяви министърът на туризма Николина Ангелкова на пресконференция в к.к. Златни пясъци, където се провежда изнесено заседание на Националния съвет по туризъм, предаде репортер на Радио „Фокус“ – Варна. „Ще можем да видим България на знакови места в Ню Йорк в рамките на два месеца. Ню Йорк е космополитен център, туристи от цял свят посещават този град. Досега там не сме имали рекламни активности и съвместно с общината в Ню Йорк ни предстои да имаме още допълнителни други дейности“, каза министър Ангелкова. Тя анонсира, че през октомври в София предстои и първа международна конференция на тема „Здравен туризъм“, която ще бъде организирана от Министерството на туризма, с участието на Министерството на здравеопазването и представители на Европейската комисия. \r\nМарияна ВАЛЕНТИНОВА", "date": "2017-07-22", "title": "Министър Николина Ангелкова: За първи път ще рекламираме България в Ню Йорк, Бостън, Вашингтон, Лос Анджелис и Лас Вегас онлайн и чрез билбордове"}
{"url": "http://www.focus-news.net/news/2017/07/22/2418359/ria-novosti-v-rayona-iztochna-guta-kray-damask-e-obyaveno-primirie.html", "text": "Въоръжените сили на Сирия обявиха примирие в редица района на Източна Гута в провинцията Дамаск, започнало от 12:00 часа (съвпада с българското време) в събота, 22 юли, предаде  РИА Новости.\r\n„Командването на армията и въоръжените сили обявява режим на прекратяване на бойните действия в редица райони на Източна Гута в района на Дамаск, считано от 12:00 часа“, съобщава сирийската национална телевизия. Армията си оставя правото „по съответен начин да отговаря на различните нарушения на примирието“.  Виктор Турмаков", "date": "2017-07-22", "title": "РИА Новости: В Района Източна Гута край Дамаск е обявено примирие"}
{"url": "http://www.focus-news.net/news/2017/07/22/2418360/ruse-narodni-predstaviteli-ot-gerb-i-ministarat-na-obrazovanieto-se-sreshtnaha-s-kmeta-na-grada-i-akademichnoto-rakovodstvo-na-rusenskiya-universitet.html", "text": "Народните представители от ГЕРБ-Русе Пламен Нунев, Светлана Ангелова и министърът на образованието и науката Красимир Вълчев се срещнаха днес с кмета на Община Русе Пламен Стоилов и академичното ръководство на Русенския университет „Ангел Кънчев“, съобщиха от пресцентъра на партията. \r\nПо време на разговорите министърът бе запознат с предизвикателствата пред управлението и структурата на образователната система на местно ниво. Той получи информация също за състоянието на материалната база и активната работа на общинската администрация по подготовката и изпълнението на проекти за обновяването й през изминалите 7 години. Поставени бяха редица въпроси, свързани със сгради, стопанисвани от МОН в региона, подготовката на промени в нормативната уредба, засягащи основното и средното образование. Министърът запозна кмета и екипа му с приоритетите в работата си и пое ангажименти за решаване на местни проблеми.\r\nПредставителите на висшето училище показаха на Красимир Вълчев отличната материална база на университета, където се подготвях хиляди студенти от страната и чужбина. Те запознаха министъра и народните представители с проекта за интерактивна визуализация на древноримското културно наследство в трансграничния регион между България и Румъния, по който работят от 15 месеца. Неговата цел е да се опазват и популяризират значими културно-исторически локации от долната част на Римския лимес - обект кандидат за включване в Списъка на световното културно и природно наследство на ЮНЕСКО. Той се изпълнява от Русенския университета като водещ партньор съвместно с Регионалния исторически музей в града и Музея на националната археология и история в Констанца, Румъния. \r\nСтудентите прилагат все по-активно дигитализацията за популяризирането на културно-историческото наследство. С помощта на дронове и 3D устройства те заснемат и сканират забележителностите и създават техни цифрови копия за различни интерактивни платформи, откъдето да се изтеглят и „посетят“ виртуално. Тези технологии намират отлично приложение и в образователните игри за подрастващите, които правят това наследство по-достъпно в своеобразен виртуален музей.\r\nМинистър Вълчев даде висока оценка на видяното и насърчи младите учени да развиват знанията и уменията си. За това те ще продължат да получават подкрепа от държавата.\r\nПо – късно бе проведен разговор с академичния съвет и ръководителите на катедри по някои актуални за висшето образование теми. В крайна сметка всички се обединиха около твърдението, че Русе е академичната столица на Дунавския район.\r\nТова бе първото посещение на министър Красимир Вълчев в университет извън столицата от встъпването му в длъжност. То завърши с благодарност и ангажимент за още по - активно взаимодействие между представителите на законодателната, изпълнителната, местната власт и академичната общност.", "date": "2017-07-22", "title": "Русе: Народни представители от ГЕРБ и министърът на образованието се срещнаха с кмета на града и академичното ръководство на Русенския университет"}
{"url": "http://www.focus-news.net/news/2017/07/22/2418362/sofiya-gori-skladovo-pomeshtenie-v-zhk-stefan-karadzha.html", "text": "Гори складово помещение в ж.к. \"Стефан Караджа\", съобщи читател на Агенция \"Фокус\". По думите му пожарът е голям. На място има няколко екипа на ПБЗН. По неофициална информация няма пострадали.\r\nОчаквайте подробности!", "date": "2017-07-22", "title": "София: Гори складово помещение в ж.к. \"Стефан Караджа\""}
{"url": "http://www.focus-news.net/news/2017/07/22/2418364/pazardzhik-s-kontsertna-programa-i-zarya-selo-kalugerovo-shte-otbelezhi-svoya-praznik.html", "text": "Село Калугерово отбеляза своя празник, съобщиха за Радио „Фокус” – Пазарджик от читалище „Теофил Бейков” в селото. Тържествата започнаха на Илинден, когато в църквата „Света Богородица” бе раздаден даден курбан за здраве и берекет. Днес проявите продължиха с футболна среща на стадиона в Калугерово. Вечерните тържества ще започнат в 19.00 часа с детско шоу в центъра на селото. Малко по-късно ще е официалното откриване на Празника, последвано от награждаване на най-младия жител на Калугерово – Антон Георгиев Тренчев, и най-възрастния жител на село Калугерово – Мария Вълкова, родена през 1917 година. Концертната програма е с участието на местния танцов състав „Тракийче”, група за стари градски песни „Спомен и мечта”, също от село Калугерово. Ще гостува танцов състав „Пендар” от Пазарджик, а за доброто настроение на жители е гости на селото ще се погрижи оркестър „Калофер”. Празникът ще завърши с тържествена заря.\r\nТеодора ДИМИТРОВА", "date": "2017-07-22", "title": "Пазарджик: С концертна програма и заря село Калугерово ще отбележи своя празник"}
{"url": "http://www.focus-news.net/news/2017/07/22/2418365/radio-poland-spored-bivshiya-polski-ministar-na-pravosadieto-v-momenta-nyama-dobri-nasreshtni-predlozheniya-otnosno-sadebnata-reforma-v-stranata.html", "text": "Бившият полски министър на правосъдието и главен прокурор Барбара Пивник заяви, че въпреки, че има съмнения относно оспорвания закон за реформата в съдебната система на страната, тя не вижда добри насрещни предложения и че дебатът става твърде емоционален, а не основан на здрав разум, предаде  Radio Poland.\r\nСпоред Пивник „ако няма балансирано, основано на здрав разум насрещно предложение, ако не се започне дискусия, основана на факти, а единствено неприятни за слушане емоционални изказвания обменяни между спорещите страни, що се отнася до правната система, то това води до ситуацията, в която сме днес“. \r\n„Откакто управляващата днес партия „Право и справедливост“ обяви промените в съдебната система още в предизборната си програма, трябваше да очакваме, че ще се достигне до тук“, посочи бившият министър. „В течение на години важността на конституцията бе забравена, а сега всички се смятат за специалисти по конституционно право“, заключи тя. Виктор Турмаков", "date": "2017-07-22", "title": "Radio Poland: Според бившия полски министър на правосъдието в момента няма добри насрещни предложения относно съдебната реформа в страната"}
{"url": "http://www.focus-news.net/news/2017/07/22/2418361/dha-es-podkrepi-germaniya-v-krizata-s-turtsiya.html", "text": "Европейският комисар по въпросите на политиките за добросъседство и преговорите за разширяване Йоханес Хан изрази подкрепа на Германия в нейния спор и напрежението в отношенията й с Турция, предаде информационната агенция  Догу хабер ажансъ (ДХА).  \r\nЙоханес Хан изрази становище, че „поведението на Берлин към Анкара е разбираемо” и по този начин застана твърдо зад Германия по повод разрастващата се криза с Анкара. „Считам, че всички ние проявяваме твърде голямо търпение спрямо Турция. Вижда се, че Анкара не оценява това”, посочва още еврокомисарят за германския вестник  „Ди Велт”, цитиран от ДХА.  Георги Димов", "date": "2017-07-22", "title": "ДХА: ЕС подкрепи Германия в кризата с Турция"}
{"url": "http://www.focus-news.net/news/2017/07/22/2418367/blagoevgrad-lek-avtomobil-s-rumanska-registratsiya-e-katastrofiral-na-glaven-pat-e-79-v-rayona-na-kresnenskoto-hanche-leko-postradali-sa-dvama-dushi.html", "text": "Лек автомобил с румънска регистрация е катастрофирал на главен път Е-79, в района на Кресненското ханче. Това съобщи за Радио „Фокус“ - Пирин дежурният служител в Областно пътно управление - Благоевград. Водачът на автомобила е загубил управление и се е ударил в мантинелата, след което автомобилът се е завъртял и препречил пътя. Леко са пострадали двама от пътниците, които са закарани в болнично заведение. На място има полицейски служители, които извършват оглед. Движението се извършва в една пътна лента.\r\nЛора КАЛЧЕВА", "date": "2017-07-22", "title": "Благоевград: Лек автомобил с румънска регистрация е катастрофирал на главен път Е-79, в района на Кресненското ханче, леко пострадали са двама души"}
{"url": "http://www.focus-news.net/news/2017/07/22/2418363/afp-redzhep-tayip-erdogan-razkritikuva-izrael-za-izlishnata-upotreba-na-sila-v-yerusalim.html", "text": "Президентът на Турция Реджеп Тайип Ердоган осъди „излишната“ употреба на сила от страна на израелските сили за сигурност по време на сблъсъците в Йерусалим, оставили трима палестинци загинали, предаде  AFP.\r\n„Осъждам израелското заставане на тези позиции, въпреки всички предупреждения и за излишната употреба на сила от израелските сили срещу нашите братя, събрали се за петъчни молитви“, заяви Ердоган ден след като преди ден имаше сблъсъци в стария град на Йерусалим.  Виктор Турмаков", "date": "2017-07-22", "title": "AFP: Реджеп Тайип Ердоган разкритикува Израел за „излишната“ употреба на сила в Йерусалим"}
{"url": "http://www.focus-news.net/news/2017/07/22/2418368/reuters-chetiri-germanki-prisaedinili-se-kam-islyamska-darzhava-sa-zadarzhani-v-irak.html", "text": "Четири германки, включително и 16-годишно момиче, които са се присъединили към „Ислямска държава“ през последните години са задържани в иракски затвор, предаде  Reuters , позовавайки се на германски медии.\r\nДипломати са посетили четирите жени в затвора тази седмица. Те могат да бъдат осъдени на смърт в Ирак заради присъединяването им към терористична организация. На германските власти е предоставен списък с имената на жените, като най-младата е 16-годишна, родом от град Пулсниц край Дрезден. Германското външно министерство е отказало коментар по случая. \r\nПреди време германското разузнаване съобщи, че 930 души са напуснали страната през последните години, за да се присъединят към „Ислямска държава“ в Ирак и в Сирия. Около 20% от тях са жени. Непълнолетните съставят 5% от общото число заминали, от които половината са момичета.  Виктор Турмаков", "date": "2017-07-22", "title": "Reuters: Четири германки, присъединили се към „Ислямска държава“ , са задържани в Ирак"}
{"url": "http://www.focus-news.net/news/2017/07/22/2418369/ahlulbayt-egipetskite-sili-za-sigurnost-sa-likvidirali-30-ekstremisti-v-severen-sinay.html", "text": "Според официално заявление на египетската армия 30 „силно опасни“ терористи са били ликвидирани, а други петима са били арестувани по време на мисии в Северен Синай, предаде  AhlulBayt.\r\nИмето на терористичната групировка, към която са се числели обезвредените терористи не се съобщава в заявлението, но през последните години Египет се сблъсква с терористичната дейност на „Ислямска държава“ в Синайския полуостров.  Виктор Турмаков", "date": "2017-07-22", "title": "AhlulBayt: Египетските сили за сигурност са ликвидирали 30 екстремисти в Северен Синай"}
{"url": "http://www.focus-news.net/news/2017/07/22/2418372/blagoevgrad-vazstanoveno-e-dvizhenieto-v-dvete-lenti-po-glaven-pat-e-79-v-uchastaka-simitli-kresna-v-rayona-na-kresnenskoto-hanche.html", "text": "Възстановено е движението в двете ленти по главен път Е-79, в участъка Симитли - Кресна, в района на Кресненското ханче. Това съобщиха от пресцентъра на Агенция \"Пътна инфраструктура\".", "date": "2017-07-22", "title": "Благоевград: Възстановено е движението в двете ленти по главен път Е-79, в участъка Симитли - Кресна, в района на Кресненското ханче"}
{"url": "http://www.focus-news.net/news/2017/07/22/2418371/haskovo-kmetat-na-obshtina-topolovgrad-bozhin-bozhinov-krasti-petima-na-hristiyanskiya-praznik-sv-mariya-magdalena.html", "text": "Петима млади хора – две жени и трима мъже от село Устрем приеха Христовата вяра на християнския празник св. Мария Магдалена. Това съобщиха от пресцентъра на Община Тополовград. Техен кръстник стана кметът на Общината Божин Божинов. Светото тайнство се извърши в православния храм “Св. Георги Победоносец”, лично от Н. Пр. Агатополски епископ Йеротей. Той посъветва новите християни да бъдат добри хора, истински членове на църквата и предани граждани на Република България. Н. Пр. епископ Йеротей им припомни, че техният земен ангел отсега нататък е кръстникът им, който е уважаван и добър кмет и човек. \r\nМного миряни изпълниха храма на празника, дошли да запалят свещ и да се помолят за здраве. Високият гост и група свещеници от Ямболската и Бургаската духовни околии отслужиха тържествена литургия за празника. Извърши се и петохлебие.\r\nСпоред духовните служители инициативата за кръщенето на млади хора от ромски произход е много добра сега, когато се търсят начини за интегрирането на ромското население в българското общество. Привличането им в православните храмове е много важно, тъй като част от тях посещават протестантски църкви.", "date": "2017-07-22", "title": "Хасково: Кметът на Община Тополовград Божин Божинов кръсти петима на християнския празник св. Мария Магдалена"}
{"url": "http://www.focus-news.net/news/2017/07/22/2418366/komisar-siyka-zabileva-izvarshva-se-ogled-na-myastoto-kadeto-e-namereno-tyaloto-na-16-godishnoto-momche-v-trigrad.html", "text": "Извършва се оглед на мястото, където е намерено тялото на момчето, в присъствието и на съдебен лекар. Това съобщи за Агенция „Фокус“ комисар Сийка Забилева, главен разследващ полицай по случая със издирваното 16-годишно момче в Триград, тялото на което бе намерено по-рано днес. „От установеното при огледа ще бъде образувано досъдебно производство, което ще изяснява при какви обстоятелства е загинало момчето“, посочи тя и уточни, че причините и обстоятелствата, при които е настъпила смъртта, ще бъдат изяснени в рамките на законовия срок.\r\nБиляна ИВАНОВА", "date": "2017-07-22", "title": "Комисар Сийка Забилева: Извършва се оглед на мястото, където е намерено тялото на 16-годишното момче в Триград"}
{"url": "http://www.focus-news.net/news/2017/07/22/2418374/plovdiv-remontni-deynosti-se-izvarshvat-po-patya-plovdiv-asenovgrad-pri-razklona-za-selo-voden.html", "text": "Движението по участъка на АМ „Тракия“ в Пловдивска област се осъществява нормално и без затруднения. Това каза за Радио „Фокус“ – Пловдив дежурният в Областно пътно управление. Безпроблемно се осъществява движението и по останалите основни пътни артерии в областта. Извършва се ремонт по пътя Пловдив - Асеновград, при разклона за Воден. Работи се за запълването на голяма дупка на пътя, образувала се от дъждовете. Шофьорите да карат с повишено внимание в района. Забранено е движението на камиони с височина над 4 м през тунелите по пътя Асеновград – Смолян. Забранено остава преминаването на камиони над 5 тона по пътя Плодовитово - Първомай - Асеновград, заради влошено състояние на стоманен мост на река Марица. Обходният маршрут е през път ІІ-66 Стара Загора - Поповица и път І-8 Пловдив - Свиленград. Частични ремонтни дейности на асфалтовата настилка се извършват и по пътя Асеновград - Хвойна. Движението на участъците се контролира от сигналисти. Срокът на ремонта е до 31 юли 2017 г. Ограничено е преминаването на тежкотоварни превозни средства над 12 тона по пътя Поповица - Болярци. Срокът на ограничението е до 20 декември 2017 г.\r\nПроходът Троян - Кърнаре е отворен за движение на всички моторни превозни средства. Полицейски патрули са позиционирани по невралгични точки на магистралата и извършват засилени проверки за нарушения.\r\nКристиян ГАРОВ", "date": "2017-07-22", "title": "Пловдив: Ремонтни дейности се извършват по пътя Пловдив - Асеновград, при разклона за село Воден"}
{"url": "http://www.focus-news.net/news/2017/07/22/2418373/ria-novosti-spored-poslanika-na-katar-v-rusiya-stranata-ima-dostatachno-resursi-za-da-izdarzhi-blokadata.html", "text": "Посланикът на Катар в Русия Мохамед ал Атия заяви по време на интервю пред  РИА Новости, че страната му има достатъчно ресурси, за да издържи настоящата блокада, но и че Доха има интерес кризата да се разреши в скоро време. \r\n„Катар има ресурси, за да продължи да живее и в настоящите обстоятелства, докато държавите, стартирали блокадата, не се върнат към съблюдаването на международните норми. За нас е съвършено ясно, че посредникът Кувейт има международна поддръжка за усилията си и ни е разчитаме на разрешаване на кризата – колкото се може по-скоро, толкова по-добре“, заяви посланикът. \r\nТой добави, че Катар „в скоро време ще премине към легални процедури“, ако от страна на организаторите на блокадата „не бъдат предприети никакви конструктивни действия и ако посредничеството не доведе до нищо“.  Виктор Турмаков", "date": "2017-07-22", "title": "РИА Новости: Според посланика на Катар в Русия страната има достатъчно ресурси, за да издържи блокадата"}
{"url": "http://www.focus-news.net/news/2017/07/22/2418375/blagoevgrad-dvizhenieto-se-osashtestvyava-v-edna-lenta-po-glaven-pat-e-79-v-uchastaka-simitli-kresna-v-rayona-na-kresnenskoto-defile-poradi-avariral-avtomobil.html", "text": "Движението се осъществява в една лента по главен път Е-79, в участъка Симитли - Кресна, в района на Кресненското дефиле, поради аварирал автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017-07-22", "title": "Благоевград: Движението се осъществява в една лента по главен път Е-79, в участъка Симитли - Кресна, в района на Кресненското дефиле, поради аварирал автомобил"}
{"url": "http://www.focus-news.net/news/2017/07/22/2418376/sofiya-pozharat-v-kv-hadzhi-dimitar-e-potushen.html", "text": "Пожарът в квартал „Хаджи Димитър“ е потушен. Това съобщиха за Агенция „Фокус“ от пресцентъра на МВР. Горял е склад на хранителен магазин. При инцидента няма пострадали. Сигналът за пожара е подаден в МВР е 15.15 часа. \r\nВъв връзка с информацията, че пожарът е в \"Стефан Караджа\" от МВР уточниха, че жилищният комплекс е част от кв. \"Хаджи Димитър\".", "date": "2017-07-22", "title": "София: Пожарът в кв. „Хаджи Димитър“ е потушен"}
{"url": "http://www.focus-news.net/news/2017/07/22/2418381/pazardzhik-sdruzhenie-ot-popintsi-kandidatstva-s-proekt-za-izsledvane-sahranyavane-i-populyarizirane-na-traditsionnite-za-seloto-obichai.html", "text": "Сдружението с нестопанска цел „На орището“ от село Попинци изготви и подаде в Община Панагюрище проект, насочен към изследване, съхраняване и популяризиране на традиционните за селото обичаи. Това каза за Радио „Фокус” – Пазарджик Мария Терзийска от неправителствената организация. Сдружението е създадено в края на миналата година с основна цел да се запази съществувалият дотогава към местното читалище танцов състав „Тангра”. „Проектът „Да се кичат, да се радват, да си дойдат, да се женат“, с който кандидатстваме за финансиране пред Община Панагюрище, е насочен основно към съхраняването и популяризирането на автентичните обичаи в селото. Ще се насочим към сватбения обичай като мост към поколенията. През 19-ти век се е правил по съвсем различен начин от познатия ни в днешно време. Напоследък виждам, че хората се опитват да пресъздават сватбите си по този начин. Смятам, че е добра идея за младежите да намерят вариант един ден, когато се оженят, да бъде по този начин. А то вече е и популярно”, коментира Терзийска.\r\nТеодора ДИМИТРОВА", "date": "2017-07-22", "title": "Пазарджик: Сдружение от Попинци кандидатства с проект за изследване, съхраняване и популяризиране на традиционните за селото обичаи"}
{"url": "http://www.focus-news.net/news/2017/07/22/2418380/apa-prezidentite-na-azerbaydzhan-i-na-rusiya-sa-obsadili-konflikta-v-nagorni-karabah.html", "text": "В рамките на срещата между президента на Азербайджан Илхам Алиев и неговия руски колега Владимир Путин в Сочи бяха обсъдени въпросите , свързани с разрешаването на конфликта в Нагорни Карабах, предаде АПА.\r\nПрезидентите са потвърдили по време на срещата си стратегическите връзки между Азербайджан и Русия и са подчертали успешното развитие на двустранните отношения в политическата, икономическата, хуманитарната и прочее сфери. На срещата е бил проведе обмен на мнения относно международните и регионалните въпроси.  Виктор Турмаков", "date": "2017-07-22", "title": "АПА: Президентите на Азербайджан и на Русия са обсъдили конфликта в Нагорни Карабах"}
{"url": "http://www.focus-news.net/news/2017/07/22/2418378/veliko-tarnovo-regionalen-tsentar-za-pravno-konsultirane-pomaga-bezplatno-na-grazhdani-ot-obshtinata.html", "text": "Регионален център за безплатно правно консултиране помага на великотърновци. Той е създаден към Адвокатски съвет на Великотърновската адвокатска колегия. Това каза за Радио „Фокус“ – Велико Търново адв. Ирена Стасинопулу, ръководител на Центъра. Структурата функционира официално от началото на месец май. „Центърът бе създаден, след като бе изменен Закона за правната помощ и бе дадена такава възможност – към всички адвокатски колегии в страната да се създадат Регионални центрове за консултиране, под ръководството на Националното бюро за правна помощ. Нашият център, във Велико Търново, бе петият открит в страната. Към настоящия момент в България функционират 10 такива“, обясни още адв. Стасинопулу. В Центъра работят 26 адвокати от Великотърновска адвокатска колегия, които са вписани и в Националния регистър към Бюрото за правна помощ. „Те консултират съответните физически лица, които са от уязвимите социални групи. Заплащането се получава от Националното бюро за правна помощ, с бюджетни средства“, уточни още Ирена Стасинопулу. По думите ѝ Центърът за безплатна правна помощ във Велико Търново си сътрудничи активно с всички социални институции в града. Ирена Стасинопулу уточни, че материали за работата на структурата се разпространяват в Бюрото по труда, Инспекцията по труда и в Дирекция „Социално подпомагане“. „Хората търсят помощ основно по трудово–правни въпроси. Също така имаме един казус за семейни наследствени въпроси. Гражданите могат да се обръщат към нас и когато трябва да подадат някакви документи или да получат някаква услуга. Ако те не знаят към кого да се обърнат, могат да получат консултации и в тази насока“, коментира още ръководителят на Центъра. По думите ѝ услугата набира все по-широка популярност и все повече хора, се обръщат към нея за помощ.\r\nЛуиза ТРАНЧЕВА", "date": "2017-07-22", "title": "Велико Търново: Регионален център за правно консултиране помага безплатно на граждани от общината"}
{"url": "http://www.focus-news.net/news/2017/07/22/2418377/biznes-info-dve-sestri-ot-balgariya-patentovaha-shokolad-s-rozi.html", "text": "Сестрите Ина и Росица Паунови от България от 2012 г. са започнали да изучават тайните на употребата на рози в кулинарията и са създали марката „Rosey’s mark“. Заедно с готвач Ради Стамболов те започват да произвеждат черен шоколад с рози и неотдавна са го патентовани. Той е първият шоколад, произвеждан някога с розово масло, предаде македонската медия  „Бизнес Инфо“.\r\nОсвен шоколади, компанията им предлага и сладко от рози и чай.  Мисията на фирмата е да популяризира употребата на розите в хранителната индустрия чрез серия от дейности и измисляме на авторски рецепти. Виктор Турмаков", "date": "2017-07-22", "title": "„Бизнес Инфо“ : Две сестри от България патентоваха шоколад с рози"}
{"url": "http://www.focus-news.net/news/2017/07/22/2418379/standard-makedoniya-spored-sloveniya-harvatiya-ne-zasluzhava-da-vleze-v-shengenskata-zona.html", "text": "Словенският външен министър Карл Ерявец изпрати писмо до Европейската комисия, в което сочи, че Хърватия не заслужава да влезе в Шенгенското пространство, заради това, че нарушава словенските териториални води в Пиранския залив, предаде македонската медия  “Стандард“.\r\n„Страната, която прави това умишлено и не спазва международното право, не отговаря на условията да влезе в Шенген“, заявява в писмото Ерявец. Той добави, че словенският министър-председател Миро Церар е запознат със съдържанието на посланието и смята, че Хърватия трябва да се съобрази със скорошното решение на Арбитражния съд в Хага за границата в Пиранския залив. \r\nХърватия и Словения са в спор за морската си граница от 1991 г. насам. Двете страни се съгласиха през 2009 г. на арбитраж, но Хърватия се отказа от него през 2015 г. след като бе установено, че словенски представител е лобирал пред съдиите да вземат решение в полза на Любляна.  Виктор Турмаков", "date": "2017-07-22", "title": "„Стандард“ (Македония) : Според Словения Хърватия не заслужава да влезе в Шенгенската зона"}
{"url": "http://www.focus-news.net/news/2017/07/22/2418385/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е слънчево и ясно. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по главен път I-4, през село Леденик. Ограничено движението на МПС над 3,5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017-07-22", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2017/07/22/2418387/kyustendil-remontni-deynosti-se-izvarshvat-po-patya-kopilovtsi-dragovishtitsa-stesnena-e-edna-ot-lentite-za-dvizhenie.html", "text": "Ремонтни дейности се извършват по пътя Копиловци - Драговищица. Това съобщи за Радио „Фокус” – Пирин дежурният в Областно пътно управление – Кюстендил. До 25 юли в посочения участък се почистват окопи, профилират се пътни банкети, изсичат се храсти и се оформят корони на крайпътните дървета. Поради тази причина има стесняване на една от лентите за движение. Остава в сила въведената временна организация на движението за преминаване през кръговото кръстовище на път Е-79, при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 метра по временен бетонов път. След преминаване на влекачите движението се възстановява. Срокът за действие на временната организация е до 31 юли. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево.\r\nЛора КАЛЧЕВА", "date": "2017-07-22", "title": "Кюстендил: Ремонтни дейности се извършват по пътя Копиловци - Драговищица, стеснена е една от лентите за движение"}
{"url": "http://www.focus-news.net/news/2017/07/22/2418383/tehran-times-iran-otkri-proizvodstvoto-na-nov-model-protivovazdushna-raketa-sobstvena-razrabotka.html", "text": "В Иран в събота бе открито производството на нова противовъздушна ракета собствена разработка, пише  Tehran Times.\r\nРакетата, наречена „Саяд-3“ е подобрена версия на предишните модели. „Саяд“ означава ловец на персийски език.\r\nКомандирът на противовъздушната отбрана на иранската армия Фарзад Есмайли заяви по време на церемонията по откриването, че ракетата е „създадена напълно по местна технология“. \r\nОбхватът на „Саяд-3“ е 120 км. и може да нанася удари по цели на височина до 27 км. Виктор Турмаков", "date": "2017-07-22", "title": "Tehran Times: Иран откри производството на нов модел противовъздушна ракета собствена разработка"}
{"url": "http://www.focus-news.net/news/2017/07/22/2418384/pregled-na-mezhdunarodnite-novini-do-18-chasa-agentsiya-fokus.html", "text": "Четири германки, включително и 16-годишно момиче, които са се присъединили към „Ислямска държава“ през последните години са задържани в иракски затвор.\r\nДипломати са посетили четирите жени в затвора тази седмица. Те могат да бъдат осъдени на смърт в Ирак заради присъединяването им към терористична организация. На германските власти е предоставен списък с имената на жените, като най-младата е 16-годишна, родом от град Пулсниц край Дрезден. Германското външно министерство е отказало коментар по случая.\r\nПреди време германското разузнаване съобщи, че 930 души са напуснали страната през последните години, за да се присъединят към „Ислямска държава“ в Ирак и в Сирия. Около 20% от тях са жени. Непълнолетните съставят 5% от общото число заминали, от които половината са момичета. \r\n*** Правителството на САЩ изрази притеснения относно подготвяните в Полша изменения на съдебната ѝ система и добави, че Вашингтон ще следи ситуацията във Варшава. На свой ред полските власти излязоха с уверение, че притесненията не са основани.\r\n„Ние сме загрижени от целта на полското правителство да приеме закон, който ще ограничи съдебната власт и ще отслаби върховенството на закона в Полша“, заяви прессекретарят на Държавния департамент Хийтър Нойерт. „Затова и ще продължим да следим внимателно ситуацията“, посочи тя, добавяйки, че отношенията между САЩ и народа на Полша са важни и че страната е „демокрация и близък съюзник“.\r\nСпоред полското външно министерство „фактът, че законодателния процес все още тече, право подобни изказвания преждевременни“. „Законопроектът за съдебната реформа няма да засегне независимостта на съдилищата и съдиите и има за цел да върне доверието на гражданите към съдебната система. Реформите, предложени от Полша са в духа на правните системи на останалите европейски държави“, сочи министерството в свое официално заявление. \r\n*** Унгарският министър-председател Виктор Орбан заяви, че Будапеща ще защити Полша, докато Европейският съюз заплаши Варшава със санкции заради плана й да увеличи правителствения контрол над съдебната система.\r\nПолша продължава с промените във Върховния съд въпреки гражданските протести и заплахата за въвеждане на санкции от блока\r\n„Заплахите за разследване срещу Полша никога няма да успеят, тъй като Унгария ще използва всички правни възможности в Европейския съюз, за да покаже солидарността си с поляците“, подчерта Орбан.\r\n***. Словенският външен министър Карл Ерявец изпрати писмо до Европейската комисия, в което сочи, че Хърватия не заслужава да влезе в Шенгенското пространство, заради това, че нарушава словенските териториални води в Пиранския залив.\r\n„Страната, която прави това умишлено и не спазва международното право, не отговаря на условията да влезе в Шенген“, заявява в писмото Ерявец. Той добави, че словенският министър-председател Миро Церар е запознат със съдържанието на посланието и смята, че Хърватия трябва да се съобрази със скорошното решение на Арбитражния съд в Хага за границата в Пиранския залив.\r\nХърватия и Словения са в спор за морската си граница от 1991 г. насам. Двете страни се съгласиха през 2009 г. на арбитраж, но Хърватия се отказа от него през 2015 г. след като бе установено, че словенски представител е лобирал пред съдиите да вземат решение в полза на Любляна. \r\n*** Шестима членове на Кюрдската работническа партия (ПКК) са били ликвидирани в турската югоизточна провинция Сиирт, съобщиха в събота турските власти.\r\nВ изявлението се уточнява, че в петък сутринта ПКК са открили огън срещу турските войници, докато те са преминавали през района. Военнослужещите веднага са отговорили, един от терористите е бил убит.\r\nПо-късно в петък е била проведена нова операция срещу ПКК в същия район, при която други петима терористи са били ликвидирани.\r\n*** Президентът на Турция Реджеп Тайип Ердоган осъди „излишната“ употреба на сила от страна на израелските сили за сигурност по време на сблъсъците в Йерусалим, оставили трима палестинци загинали.\r\n„Осъждам израелското заставане на тези позиции, въпреки всички предупреждения и за излишната употреба на сила от израелските сили срещу нашите братя, събрали се за петъчни молитви“, заяви Ердоган ден след като преди ден имаше сблъсъци в стария град на Йерусалим.\r\n***", "date": "2017-07-22", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/22/2418382/blagoevgrad-lek-avtomobil-se-e-zapalil-na-glaven-pat-e-79-v-uchastaka-simitli-kresna-v-rayona-na-kresnenskoto-defile-nyama-postradali.html", "text": "Лек автомобил се е запалил на главен път Е-79, в участъка Симитли – Кресна, в района на Кресненското дефиле, няма пострадали. Това каза за Радио „Фокус“ - Пирин дежурният служител в Областно пътно управление - Благоевград. Не е известна причината за инцидента, като на място има пожарен автомобил, които гаси автомобила. Движението се осъществява в една лента. Шофьорите да се движат с повишено внимание и съобразена скорост.\r\nЛора КАЛЧЕВА", "date": "2017-07-22", "title": "Благоевград: Лек автомобил се е запалил на главен път Е-79, в участъка Симитли – Кресна, в района на Кресненското дефиле, няма пострадали"}
{"url": "http://www.focus-news.net/news/2017/07/22/2418386/albanian-daily-news-provezhdat-se-izbori-za-rakovodstvo-na-albanskata-demokraticheska-partiya.html", "text": "Очаква се 100 хил. членове на опозиционната  Албанска демократическа партия да гласуват в събота за нов председател, пише Albanian Daily News.\r\nГласуването се провежда в 73 избирателни секции в 68 отдела на партията по цялата страна и ще приключи в 19:00 часа местно време (20:00 българско време).  Двамата кандидати са настоящият председател Лулзим Баша и неговият конкурент Едуард Селами. \r\nДо обяд избирателната активност е била около 21%.  Комисията по провеждането на вътрешнопартийните избори до момента не съобщава за нарушения.  Виктор Турмаков", "date": "2017-07-22", "title": "Albanian Daily News: Провеждат се избори за ръководство на Албанската демократическа партия"}
{"url": "http://www.focus-news.net/news/2017/07/22/2418390/blagoevgrad-remontni-deynosti-se-izvarshvat-po-vtoroklasen-pat84-pri-km-98500-patniyat-uchastak-e-stesnen-poradi-destabiliziran-banket.html", "text": "Интензивно е движението по автомагистрала „Струма“ и Главен път Е-79 в посока ГКПП „Кулата – Промахон“. Това съобщиха за Радио „Фокус“ – Пирин от Областно пътно управление – Благоевград. Ремонтни дейности се извършват по второкласен път–84 Звъничево – Ветрен дол – Велинград - Юндола - Якоруда - о.п. Разлог, при км 98+500. В района, пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. Само в лявата лента за движение се извършва преминаването по пътя Гоце Делчев - Катунци - Петрич, при км 38+380, в село Горно Спанчево. Причината е разрушена подпорна стена с дължина 15 метра, заради което дясното платно за движение е подкопано. Движението е урегулирано с необходимите пътни знаци до 31 август. По третокласен път–1972 село Блатска – село Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци до 31 юли. Към този час нормално интензивно е движението по автомагистрала „Струма“ и главен път Е-79 в частта им от областта.\r\nЛора КАЛЧЕВА", "date": "2017-07-22", "title": "Благоевград: Ремонтни дейности се извършват по второкласен път–84, при км 98+500, пътният участък е стеснен поради дестабилизиран банкет"}
{"url": "http://www.focus-news.net/news/2017/07/22/2418388/anadolu-agency-i-bez-germaniya-turtsiya-shte-prodalzhi-s-proektite-v-sferata-na-otbranata.html", "text": "Исмаил Демир, подсекретар на турската отбранителна индустрия, заяви, че каквото и да е решението на Германия, Турция ще продължи да изпълнява проекти, свързани със самодостатъчността на военния ѝ апарат, предаде  Anadolu Agency.\r\n„Ако, както някои медии твърдят, Германия спре проектите си в отбранителната индустрия с Турция, това ще забави някои проекти, но няма да повлияе на резултата. Това ще повиши нашата мотивация за национални и местни системи за отбрана“, заяви Исмаил Демир. \r\nПо-рано германският външен министър Зигмар Габриел заяви, че Берлин няма да насочва германския бизнес да инвестира в Турция и няма да му предоставя гаранции за инвестициите. Германски вестници също излязоха с твърдения, че германското правителство ще замрази съвместните си проекти в сферата на отбраната с Турция. Виктор Турмаков", "date": "2017-07-22", "title": "Anadolu Agency: И без Германия Турция ще продължи с проектите в сферата на отбраната"}
{"url": "http://www.focus-news.net/news/2017/07/22/2418393/pazardzhik-v-hram-uspenie-bogorodichno-shte-badat-izlozheni-chast-ot-pokrova-i-rizata-na-sveta-bogoroditsa.html", "text": "На 23 юли, от 9.00 часа, с благословението на Негово Високопреосвещенство Пловдивския митрополит Николай за поклонение в храм „Успение Богородично” в Пазарджик ще бъдат изложени частиците от покрова и ризата на Света Богородица, съобщи за Радио „Фокус” – Пазарджик Константийският епископ Яков, архиерейски наместник на Пазарджишка духовна околия. Той припомни, че те бяха донесени от Русия за празника на митрополитската катедрала „Св. Марина“ в град Пловдив по покана на Пловдивския митрополит и с благословението на Негово Светейшество Патриарха на Москва и цяла Русия Кирил от игумен Петър Еремеев, наместник на Високо-Петровския мъжки манастир в Москва и ректор на Руския православен университет „Св. Йоан Богослoв”. Светините ще бъдат донесени в катедралата в Пазарджик от Негово Преосвещенство Знеполския епископ Арсений – първи викарий на митрополита, който ще възглави и съборна архиерейска света Литургия в съслужение с епископ Яков и духовници от епархията. „Приканваме боголюбивите миряни да се съберем под Покрова на Божията Майка, за да изпросим Нейното ходатайство пред Бога за нас и нашите чеда”, каза още архиерейският наместник.\r\nТеодора ДИМИТРОВА", "date": "2017-07-22", "title": "Пазарджик: В храм „Успение Богородично” ще бъдат изложени част от покрова и ризата на Света Богородица"}
{"url": "http://www.focus-news.net/news/2017/07/22/2418392/ria-novosti-teroristite-ot-dzhebhat-an-nusra-sa-zapochnali-da-se-predavat-v-rayona-na-siriysko-livanskata-granitsa.html", "text": "Терористите от „Джебхат ан Нусра“ са започнали да се предават по цели отряди наведнъж в планинския район Ерсал, разположен на ливанско-сирийската граница, предаде РИА Новости.\r\n„Големи отряди бойци от „Джебхат ан Нусра“ са издигнали шест бели знамена в района Икаб ат Деб край долината Ал Хейлъ в планинския район Ерсал, по този начин демонстрирайки, че се предават“, заяви източник от ливанското шиитско движение „Хизбулла“. \r\nПо-рано той посочи, че бойците от „Хизбулла“ са започнали ракетен обстрел по местата на концентриране и пътищата за снабдяване на терористите, унищожавайки голямо количество техника и терористи. Сирийската армия на свой ред продължава да нанася удари по позициите на „Джебхат ан Нусра“ в планинския район Флит на границата на Сирия, граничещ с Ерсал. \r\n„Хизбулла“ обяви в петък сутринта началото на военна операция срещу „Джебхат ан Нусра“, чиито бойци присъстват в района Ерсал на границата със Сирия.  Виктор Турмаков", "date": "2017-07-22", "title": "РИА Новости: Терористите от „Джебхат ан Нусра“ са започнали да се предават в района на сирийско-ливанската граница"}
{"url": "http://www.focus-news.net/news/2017/07/22/2418389/prof-aleksandar-marinov-balgariya-ima-interes-ot-dogovora-za-dobrosasedstvo-s-makedoniya-zashtoto-se-nuzhdae-ot-stabilni-i-prosperirashti-sasedi.html", "text": "България има интерес от Договора за добросъседство с Македония, защото се нуждае от стабилни и проспериращи съседи. Това каза пред Радио „Фокус“ проф. Александър Маринов. Политологът коментира, че от друга страна не би било добре, ако документът се превърне в причина за вътрешна нестабилност и сериозно разделение в македонското общество. „И ако този договор, който ние смятаме за добър за нас, се превърне в източник на по-нататъшна нестабилност и разделение в македонското общество, то каква точно ще бъде ползата ни? Че ще има един документ, който правителството иска да регистрира в ООН и да бъде с обвързваща сила. Тук не коментирам, разбира се и такива крайни патриотарски изхвърляния и обидни квалификации за съседите ни. Те също не работят в положителна посока. Но трябва някак си по-сериозно да се разискват тези неща. Защото сега всичко тече в една закрита среда. И накрая ще ни поднесат едни резултати и ще ни поставят пред свършен факт“, каза още проф. Маринов. Той обърна внимание, че сериозни въпроси като възможността за разширяването на ЕС и НАТО и приема на страни от Западните Балкани трябва да се случват в условия на широка дискусия. Проф. Александър Маринов уточни, че за тези процеси е важно постигането на съгласие в обществата на държавите от региона.", "date": "2017-07-22", "title": "Проф. Александър Маринов: България има интерес от Договора за добросъседство с Македония, защото се нуждае от стабилни и проспериращи съседи"}
{"url": "http://www.focus-news.net/news/2017/07/22/2418391/asharq-al-awsat-spored-vanshniya-ministar-na-sauditska-arabiya-chetiri-darzhavi-chisto-i-prosto-iskat-ot-katar-da-prekrati-finansiraneto-na-terorizma.html", "text": "Външният министър на Саудитска Арабия Адел ал Джубеир заяви, че страната му е готова да открие нова страница в отношенията с Катар, ако страната се придържа към списъка с исканията, изпратени му от Рияд, Кайро, Абу Даби и Манама, пише   Asharq Al-Awsat.\r\n„Саудитска Арабия, Египет, ОАЕ и Бахрейн очакват от Доха спазване на исканията, за да обърнем страницата на спора“, заяви Ал Джубейр. „Ние просто искаме Катар да спазва принципите, които са предложени от нас“, добави той. \r\nМиналия месец четирите държави решиха да наложат дипломатически и икономически бойкот срещу Катар заради това, че, според тях, той финансира тероризма в региона. Ал Джубейр посочи, че предприетите мерки не целят „вредата“ на Катар. Външният министър изрази надежда, че Катар ще вземе „мъдрото решение, за да може регионът да стане по-добро място“.  Виктор Турмаков", "date": "2017-07-22", "title": "Asharq Al-Awsat: Според външния министър на Саудитска Арабия „четири държави чисто и просто искат от Катар да прекрати финансирането на тероризма“"}
{"url": "http://www.focus-news.net/news/2017/07/22/2418396/shumen-30-godishen-motorist-e-v-tezhko-sastoyanie-sled-kato-se-e-blasnal-v-dvizhesht-se-avtomobil-nyama-opasnost-za-zhivota-mu.html", "text": "30-годишен водач на мотоциклет „Сузуки“ с шуменска регистрация е пострадал при пътен инцидент в Шумен. Това съобщиха от пресцентъра на ОДМВР-Шумен. Сигналът за произшествието е получен малко след 17.00 часа в оперативната дежурна част на областната дирекция. На бул. „Ришки проход“ са изпратени екипи на полиция, пожарна и спешна помощ. Мотоциклетистът и водач на Фолксваген „Туаран“ с датски транзитни номера са се движили към изхода на Шумен. Край една от автокъщите 21-годишният водач на автомобила предприел маневра обратен завой. Идващият зад него мотоциклетист се ударил в предната лява гума. Водачът е транспортиран с екип на ЦСМП в МБАЛ- Шумен в тежко състояние. Към момента по предварителна информация от медиците няма опасност за живота му, но е в тежко състояние – с черепно-мозъчна травма и съмнение за фрактура на десен крак. Предстоят още изследвания. Взета му е кръвна проба. Водачът на автомобила, 21-годишният И.Ш. от село Тодор Икономово, е тестван за алкохол. Пробата му е отрицателна.  Двамата са правоспособни. Изясняват се причините за инцидента.", "date": "2017-07-22", "title": "Шумен: 30-годишен моторист е в тежко състояние след като се е блъснал в движещ се автомобил, няма опасност за живота му"}
{"url": "http://www.focus-news.net/news/2017/07/22/2418394/afp-70-selyani-sa-otvlecheni-ot-teroristi-v-yuzhen-afganistan-nay-malko-sedem-ot-tyah-sa-ubiti.html", "text": "70 афганистански граждани са отвлечени от терористи в петък от селото им, разположено край основаната магистрала в южната част на страната, като най-малко седем от тях са убити, предаде  AFP. Полицията сочи, че зад случая стоят талибаните. \r\n„Около 30 селяни са били освободени, но приблизително още толкова остават в плен“, заяви Абдул Разик, началник на полицията в южната афганистанска провинция Кандахар. Виктор Турмаков", "date": "2017-07-22", "title": "AFP: 70 селяни са отвлечени от терористи в Южен Афганистан, най-малко седем от тях са убити"}
{"url": "http://www.focus-news.net/news/2017/07/22/2418397/kmetat-na-tutrakan-dimitar-stefanov-festivalat-ogneniyat-dunav-e-ot-golyama-polza-za-mestniya-biznes-v-obshtinata.html", "text": "Фестивалът „Огненият Дунав“ е от голяма полза и за местния бизнес в общината. Това каза кметът на Тутракан Димитър Стефанов в интервю за Агенция „Фокус“ за фестивала „Огненият Дунав“, който ще се проведе от 25 до 29 юли в Тутракан. „Целта на фестивала е да направим Тутракан малко по-популярен и с него да привлечем, колкото се може повече туристи от и извън България, за да се чува за нашия град. Не за друго, а защото Тутракан е един от най-красивите градове по поречието на река Дунав. Много малко хора преди 6 години знаеха нещо за него. Ние имаме какво да покажем в нашия град. Имаме много културни, исторически, религиозни и природни дадености, които трябва да се показват на туристите. Именно това беше и целта на нашия фестивал - идвайки на концертите и на мероприятията, хората да разгледат всички дадености, които изброих в нашия регион. Мисля, че това го постигнахме“, коментира Димитър Стефанов. Той посочи, че още края на февруари месец не е имало свободни хотелски места на територията на община Тутракан. По думите му това е един плюс за всички хотелиери. Стефанов коментира, че освен това заведенията се пълнят по време на фестивала. „Едно кафе да изпият, всички тези туристи, те си оставят парите в Тутракан на нашия бизнес“, коментира той. По думите му отделно магазините  и магазинчетата за сувенири работят. \r\nДеница КИТАНОВА", "date": "2017-07-22", "title": "Кметът на Тутракан Димитър Стефанов: Фестивалът „Огненият Дунав“ е от голяма полза за местния бизнес в общината"}
{"url": "http://www.focus-news.net/news/2017/07/22/2418399/predstoyashti-sabitiya-v-stranata-za-23-yuli-agentsiya-fokus.html", "text": "***\r\nОт 11.00 часа на Лятна естрада в Борисовата градина ще се проведе детска програма на Театър „ПАН“. От 19.00 часа на същото място ще състои концерт на Младежки струнен квартет. \r\n***\r\nОт 21.00 часа на Лятната сцена в зоопарка ще се състои прожекция на филма „Солта на земята” 2014, режисьори Жулиано Рибейро Салгадо и Вим Вендерс.\r\n***\r\nОт 10.00 часа пред барелефа на Никола Вапцаров, разположен на фасадата на Драматичен театър „Никола Вапцаров”, благоевградската общественост ще почете 75 години от смъртта на поета.\r\n***\r\nОт 12.00 часа до главния път Пазарджик – Велинград, жители на с. Варвара ще излязат на протестен митинг-шествие, за да изразят недоволството си срещу начина, по който кметът Марин Рачев управлява Община Септември.\r\n***\t\r\nОт 10.00 часа на басейна на Радиотехникума ще се проведе Международен конкурс „Мис фестивал“ като част от програмата на XX Международен фолклорен фестивал Велико Търново 2017. \r\n***\t\r\nОт 14.30 часа в Арбанаси като част то Националния фолклорен събор „Болярска среща'' ще се проведе автентична българска сватба. \r\n***\r\nОт 10.00 часа в местността Валога, с Оходен, ще се състои IV Международен фестивал за древни култури „Слънцето на Тодорка“.\r\n***\r\nОт 19.30 часа на скейтпарк – сцена в градски парк „Св. Георги“, ще се състои поредицата „Добрич Джази“. \r\n***\t\r\nОт 12.00 часа в параклиса „Св. Илия” в местността Илинден ще бъде отслужена Литургия, ще бъде раздадена и благословена трапеза. Събитието е част от тридневния събор „Илинден – среща на родовете“. От 20.00 часа, празникът ще бъде закрит с народно веселие. \r\n***\r\nВ 10.30 часа ще започне автомобилното състезание по планинско изкачване „Шипка – Дамасцена 2017”.", "date": "2017-07-22", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2017/07/22/2418401/veliko-tarnovo-regionalnata-zdravna-inspektsiya-osashtestvyava-zasilen-kontrol-v-pluvnite-baseyni-na-teritoriyata-na-oblastta.html", "text": "Засилен контрол на плувните басейни на територията на Великотърновска област извършва Регионалната здравна инспекция. Това съобщи за Радио „Фокус“ – Велико Търново д-р Светлана Моминска, началник на Отдел „Профилактика на болестите и промоция на здравето“ в РЗИ. Тя уточни, че се проверява както водата в самите съоръжения, така и санитарните помещения. Следи се за спазване на всички хигиенни изисквания. Моминска каза още, че за момента няма информация дали отново ще бъде организирана ежегодната лятна информационна кампания за превенция от рак на кожата, която също се провежда в откритите плувни басейни. В минали години инициативата бе съпътствана и с открити кабинети за извършване на изследвания за СПИН. „Предстои ни провеждането на Световна седмица на кърменето. Тя ще се случи през първата седмица на август, по–точно след 5-ти“, каза още д-р Моминска.\r\nЛуиза ТРАНЧЕВА", "date": "2017-07-22", "title": "Велико Търново: Регионалната здравна инспекция осъществява засилен контрол в плувните басейни на територията на областта"}
{"url": "http://www.focus-news.net/news/2017/07/22/2418400/reuters-petro-poroshenko-angela-merkel-vladimir-putin-i-emanyuel-makron-shte-obsadyat-na-24-yuli-situatsiyata-v-ukrayna.html", "text": "Френското президентство съобщи, че президентът Еманюел Макрон в понеделник ще обсъди ситуацията в Източна Украйна с колегите си от Русия и Украйна Владимир Путин и Петро Порошенко, както и с германския канцлер Ангела Меркел, предаде  Reuters.\r\nРазговорът е част от усилията на т.нар. „Нормандски формат“ , съставен от четирите държави,  от 2014 г. насам да разреши конфликта в Източна Украйна. Примирие бе подписано през февруари 2015 г. в Минск, но не успя да спре насилието.  Виктор Турмаков", "date": "2017-07-22", "title": "Reuters: Петро Порошенко, Ангела Меркел, Владимир Путин и Еманюел Макрон ще обсъдят на 24 юли ситуацията в Украйна"}
{"url": "http://www.focus-news.net/news/2017/07/22/2418417/hurryiet-redzhep-taiyp-erdogan-prizova-mezhdunarodnata-obshtnost-da-predprieme-nezabavni-merki-sreshtu-izrael.html", "text": "Президентът на Турция Реджеп Таийп Ердоган призова международната общественост да предприеме незабавни мерки срещу наложените от Израел ограничения на достъпа до свещената за мюсюлманите джамия Ал-Акса в Ерусалим, предаде Hurryiet.\r\n„Детекторите за метал и другите ограничения трябва да бъдат незабавно премахнати и да се върнем към обичайното статукво. Всички трябва да са нащрек за провокации в тези опасни времена“, написа Ердоган в съобщението си до пресата.\r\n„Като председател на заседанието на форума „Организация за ислямско сътрудничество“, призовавам международната общност да предприеме незабавни действия срещу възпрепятстването на свободата на поклонничеството“.\r\nЕрдоган заяви, че затварянето на достъпа до храма за три дни и последвалото въвеждане на ограничения в достъпа до храма Ал-Акса е „неприемливо“.\r\nПревод и редакция:", "date": "2017-07-22", "title": "Hurryiet: Реджеп Таийп Ердоган призова международната общност да предприеме незабавни мерки срещу Израел"}
{"url": "http://www.focus-news.net/news/2017/07/22/2418418/metodi-biserkov-obshtina-petrich-po-vreme-na-osmanskoto-vladichestvo-v-grada-se-podmenya-osnovno-etnicheskiyat-harakter-na-naselenieto.html", "text": "По време на османското владичество в Петрич се подменя основно етническият характер на населението. Това каза за Радио „Фокус“ - Пирин Методи Бисерков, началник на Дирекция „Образование и култура“ към Община Петрич. Той обясни, че най-вероятно градът попада в рамките на Османската империя след 1393 година, когато окончателно е покорено Кюстендилското деспотство. Бисерков посочи, че с попадането в рамките на Османската империя, Петрич става център на нахия, след което в рамките на продължителното си съществуване в рамките на империята, той е център на каза. „В рамките на около 100 години българското население е принудено да се изтегли в околните планини, най-вече в планината Огражден, и цялото плодородно петричко поле и градът се населяват с турско население. Свидетелство за това са много добре запазените турски данъчни регистри, първият от които датира от 1479 - 1485 година“, уточни той. Методи Бисерков отбеляза, че проследявайки информацията в тези данъчни регистри, става ясно, че в рамките на тези няколко столетия, когато Петрич е част от Османската империя, много ясно се вижда какво е било икономическото състояние на отраслите на стопанството, които са развивани; доколко населението в Петрич търпи тази промяна; делението на града по махали и т.н. \"В периода на турското робство Петрич израства в народностно отношение\", каза още Бисерков. По думите му резултат от това израстване са процесите, които се случват по време на Възраждането. „За съжаление в рамките на Пиринска Македония възрожденските процеси протичат малко по-късно, тъй като събитията ни водят в тази посока и малко по-късно започват борбите и за самостоятелно българско училище, и за независима българска църква. Но като резултат имаме сформирана една българска църковна община, която прераства в административна община; имаме изградени няколко светски български училища; имаме през 1882 - 1889 първото отбелязване на празника на братята Кирил и Методий на 11 май; имаме първите културни събития – първото театрално дело\", добави Бисерков. Той отбеляза, че опазването на българския национален дух по време на турското робство получава своята най-върховна изява по време на Възраждането, и във формирането на една народностна общност, която успява през 1912 година да постигне своето Освобождение, и в рамките на Балканската война Петрич да бъде освободен и включен в пределите на българското царство.\r\nНатали СТЕФАНОВА", "date": "2017-07-22", "title": "Методи Бисерков, Община Петрич: По време на османското владичество в града се подменя основно етническият характер на населението"}
{"url": "http://www.focus-news.net/news/2017/07/22/2418420/ministar-ot-oae-nyama-da-vodim-dialog-s-katar-dokato-ne-prerazgleda-politikata-si.html", "text": "Министърът на външните работи на Обединените Арабски Емирства (ОАЕ), една от четирите държави наложили санкции на Катар, заяви че Доха трябва да промени политиката си, преди да иска диалог, предаде Reuters.\r\nАнвар Гаргаш заяви, че искането на Емира на Катар за диалог е добре дошло, но това няма да се случи преди Катар да направи промени в политиката си.\r\nТой не поясни какви точно промени има предвид, но сред исканията на монархиите от Персийския залив са: спирането на катарската държавна телевизия Ал Джазира, прекъсването на връзките с Иран, както и затварянето на новооткритата турска военна база на територията на Емирата.\r\nОсвен това той изрази неудовлетворение от речта, която даде шейх Тамим в петък.\r\n„Надявах се речта на шейх Тамим да включва инициатива за ревизия на политиката на Катар“, каза Гаргаш.\r\nПревод и редакция:", "date": "2017-07-22", "title": "Министър от ОАЕ: Няма да водим диалог с Катар, докато не преразгледа политиката си"}
{"url": "http://www.focus-news.net/news/2017/07/22/2418423/kyustendil-vodach-na-turisticheski-avtobus-shofiral-s-257-promila-alkohol-e-prichinil-katastrofa-v-rayona-na-selo-panichishte-nyama-postradali.html", "text": "Пиян водач на туристически автобус е причинил пътнотранспортно произшествие в района на курортното село Паничище. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Катастрофата е лека, няма пострадали при инцидента. Установено е, че 64-годишният водач на туристическия автобус е шофирал с 2.57 промила алкохол в кръвта. Той е задържан за 24 часа в полицейския арест на Районно управление – Дупница. Образувано е бързо полицейско производство по случая. Транспортната фирма ще изпрати друг автобус и шофьор, за да бъдат обслужени пътуващите туристи. \r\nВенцеслав ИЛЧЕВ", "date": "2017-07-22", "title": "Кюстендил: Водач на туристически автобус, шофирал с 2.57 промила алкохол, е причинил катастрофа в района на село Паничище, няма пострадали"}
{"url": "http://www.focus-news.net/news/2017/07/22/2418422/sotir-ivanov-istoricheski-muzey-petrich-po-vreme-na-arheologicheskite-prouchvaniya-na-herakleya-sintika-imame-ogromen-turisticheski-interes.html", "text": "По време на археологическите проучвания на Хераклея Синтика имаме огромен туристически интерес. Това каза за Радио „Фокус“ – Пирин Сотир Иванов, директор на Исторически музей – Петрич. Той отбеляза, че затова техните разкопки винаги са отворени за широка публика и винаги, когато имат групи, показват не само това какво представлява Хераклея Синтика, но и какво представляват самите археологически проучвания. По думите му на проучванията са присъствали ръководителят на археологическия проучвания доц. д-р Людмил Вагалиснки, директор на Националния археологически институт с музей към Българска академия на науките, д-р Иво Чолаков, д-р Сирма Александрова, д-р Люба Трайкова и чужди изследователи. \"Тази седмица бяхме посетени от проф. Будри – това е един изключително известен канадски професор, който много години работи във Франция и който разкри много голяма част от античните градове по адриатическото крайбрежие на територията на Република Албания\", каза още Иванов. По думите му интересът от страна на специалистите от Гърция и тяхното присъствие на обекта като светила в своята област е страхотен стимул за посещения на туристи. Иванов добави, че когато правят проучвания, посещаемостта нараства 3 – 4 пъти. „Това е така, защото ние смятаме, че нашите посетители са не просто туристи, които преминават през този обект, а наши приятели и съмишленици - хора, които се интересуват не по-малко от нас, от материалната култура и постиженията на античната цивилизация. Един античен обект, който само до преди 10 години беше бунище за зеленчукова продукция, генерира такъв интерес, който не просто надминава нашите очаквания, а показва значението на античната култура в ценностна система на съвременното поколение. Около 30% от нашите посетители са чужденци, включително извън територията на Европейския съюз и това е интересно, защото нашата култура е нашата идентичност и нашето име, когато се запознаваме в един глобален свят, в който не може да бъдем анонимни“, заяви Иванов. Според него казвайки Хераклея Синтика, казвайки средновековния Петрич, ние всъщност казваме нашето име, с което сме разпознаваеми в този глобален свят и предизвикваме интерес и запознаване с нас и нашата култура. „В същото време след това запознаване, ние най-вероятно ще успеем да създадем приятелство и бъдещи бизнес проекти и мястото на Петрич и България в този глобален свят“, допълни Иванов.\r\nЛивия НИНОВА", "date": "2017-07-22", "title": "Сотир Иванов, Исторически музей – Петрич: По време на археологическите проучвания на Хераклея Синтика имаме огромен туристически интерес"}
{"url": "http://www.focus-news.net/news/2017/07/22/2418421/otkriha-tyaloto-na-16-godishnoto-momche-koeto-blasna-peshehodtsi-v-rayona-na-trigrad-obzor.html", "text": "Тялото на 16-годишния Кристиян, който блъсна пешеходци в района на Триград, е открито от баща му в района на Триградските скали. Момчето изчезна и беше обявено за общодържавно издирване след като на 8 юли блъсна петима пешеходци, сред които и 6-годишно момиче. Стана ясно, че Кристиян е бил без книжка и е избягал от мястото на инцидента. \r\n13 дни след изчезването на момчето издирването му, в което се включиха местни доброволци и полицаи, приключи без резултат. Дни преди да бъде прекратено издирването на Кристиян, се появи информация, че е бил видян от жени, отишли за гъби. Кметът на Триград Цветан Славков обаче опроверга тази информация.\r\nКомисар Сийка Забилева, главен разследващ полицай по случая посочи, че на мястото, където е намерено тялото на момчето се извършва оглед, в присъствието и на съдебен лекар. Тя обясни, че от установеното при огледа ще бъде образувано досъдебно производство, което ще изяснява при какви обстоятелства е загинало момчето.\r\nПо-късно от ОДМВР-Смолян уточниха, че алпинисти ще изваждат тялото на Кристиян, защото е в недостъпна скалиста местност, до която не може да стигне пеша. Според първоначалните данни момчето е паднало или скочило от около 120-метрова скала.\r\nБиляна ИВАНОВА", "date": "2017-07-22", "title": "Откриха тялото на 16-годишното момче, което блъсна пешеходци в района на Триград (ОБЗОР)"}
{"url": "http://www.focus-news.net/news/2017/07/22/2418419/dots-nikolay-sirakov-arheolog-arheologicheskite-prouchvaniya-privlichat-parvo-imanyarite.html", "text": "Археологическите проучвания привличат първо иманярите, каза за Радио „Фокус“ – Видин доц. Николай Сираков, ръководител на експедицията, проучваща пещера Козарника край Белоградчик, съдържаща едни от най-ранните човешки следи на континента ни. Според него това е и причината много от археолозите в екипа да се въздържат от изявления за откритията, които правят. Проучванията на Козарника са организирани от Българската академия на науките в София и Института за геология и праистория на квартернера в Бордо, Франция. Екипът на доц. Николай Сираков вече е в село Гара Орешец, което е най-близкото населено място до пещерата. „Все още подготвяме терена за проучванията. Очакваме учени от цяла Европа, които ще вземат проби за изследванията си. До 15 август продължават проучванията в Козарника. Пещерата се изследва без прекъсване от 1998 г. до днес от българо-френска експедиция, ръководена от българския археолог Николай Сираков и французина Жан-Люк Гуадели. Находките в Козарника са най-ранните следи от човешко присъствие в Европа и показват, че заселването на европейския континент започва вероятно на Балканите.\r\nАнна ЛОЗАНОВА", "date": "2017-07-22", "title": "Доц. Николай Сираков, археолог: Археологическите проучвания привличат първо иманярите"}
{"url": "http://www.focus-news.net/news/2017/07/22/2418425/balgariya-e-na-parvo-myasto-kato-predpochitana-destinatsiya-za-nemskite-turisti-obzor.html", "text": "България е поставена на първо място от големите туроператори като предпочитано място за почивка от немските туристи. Това съобщи министърът на туризма на изнесено заседание на Националния съвет по туризъм (НСТ) в к.к. Златни пясъци, което разгледа Годишната програма за национална реклама на България за 2018 г. и актуализирането на Националната стратегия за устойчиво развитие на туризма в България 2014 - 2030 г. По думите ѝ към момента германският пазар се движи с ръст около 15-20% спрямо същия етап на миналото лято. Министър Ангелкова коментира, че сме предпочитана дестинация не само за немските туристи, според предоставените данни от водещите туроператори, но сме на второ място при избора на гостите с цел почивка от Холандия и на четвърто място от Франция и от Русия. „Данните към момента показват, че са налице всички предпоставки за много благоприятен летен сезон 2017 г. с прогнози 7-10% ръст спрямо миналогодишния. Разбира се, това не е предел и ни предстои още работа, за да надграждаме постигнатото, и нещо повече – да го направим устойчива тенденция. Аз лично приемам тези статистики като оценка за нашия труд и за усилията ни да превърнем страната в по-разпознаваемо и предпочитано място за пътешествия и ваканции“, допълни още министърът.\r\nМинистър Ангелкова съобщи, че добрите резултати през настоящата година продължават. Само до месец май общият брой посещения на чуждестранни туристи в България е близо 2,2 млн., което е с около 13% повече спрямо същия период на 2016 г. Същевременно от януари до май 2017 г. приходите от международен туризъм възлизат на над 1,5 млрд. лв. и ръстът спрямо същия период на 2016-а е почти 15%. „Нека не забравяме и политиката за привличане на по-висок клас туристи. Защото са важни не само абсолютните числа, а и качеството, което стои зад тях, и високите стандарти в обслужването. По данни на НСИ през 2016 г. 66% от всички нощувки на чужденци в категоризираните места за настаняване с поне 10 легла у нас са реализирани в 4- и 5-звездни обекти. През май 2017 г. това ниво е вече около 80%“, допълни още министър Ангелкова.\r\nМинистър Ангелкова заяви, че сред водещите маркетингови цели на Програмата за национална реклама за 2018 г. е да се разширят позициите на страната на генериращите пазари чрез разнообразни туристически продукти и увеличаването на дела на вътрешния пазар. „Ориентирът е 10% ръст на туристите от тези дестинации през 2018 г. Важно е също да привличаме нови и перспективни пазари, като прогностичната цел е да стигнем 20% ръст от тях“, заяви още министър Ангелкова.\r\nВ рамките на откриването на заседанието на НСТ министър Ангелкова коментира, че предстои Министерството на туризма да изготви и нови балнео и спа дестинации, които да се добавят до вече познатите осем. „Новите маршрути ще подпомогнем усилията за популяризиране на общините и утвърждаването им като предпочитани балнео и спа дестинации. След тяхното очертаване ще бъдат подложени на обществено обсъждане“, каза Ангелкова.\r\nНиколина Ангелкова съобщи, че за първи път ще рекламираме България в Ню Йорк, Бостън, Вашингтон, Лос Анджелис и Лас Вегас онлайн и чрез билбордове. „Ще можем да видим България на знакови места в Ню Йорк в рамките на два месеца. Ню Йорк е космополитен център, туристи от цял свят посещават този град. Досега там не сме имали рекламни активности и съвместно с общината в Ню Йорк ни предстои да имаме още допълнителни други дейности“, каза министър Ангелкова. \r\nТя анонсира, че през октомври в София предстои и първа международна конференция на тема „Здравен туризъм“, която ще бъде организирана от Министерството на туризма, с участието на Министерството на здравеопазването и представители на Европейската комисия.\r\nНа въпрос относно земетресението на територията на Гърция и Турция министър Ангелкова заяви, че Министерството на туризма е в постоянен контакт с Министерството на външните работи и е готово да съдейства на всеки един гражданин. „Нямаме официална информация за отказали се туристи или такива, които са отменили резервацията си. На този етап няма подадени сигнали към нас, но сме готови да реагираме незабавно и да съдействаме“ заяви министър Ангелкова.", "date": "2017-07-22", "title": "България е на първо място като предпочитана дестинация за немските туристи (ОБЗОР)"}
{"url": "http://www.focus-news.net/news/2017/07/22/2418428/redzhep-taiyp-erdogan-posavetva-germaniya-da-se-vzeme-v-ratse.html", "text": "Турският президент Реджеп Таийп Ердоган посъветва Германия „да се вземе в ръце“, след като напрежението между двете страни ескалира напоследък. Той също така отрече, че германски компании са подложени на разследване на територията на Турция, предаде турското издание Hurryiet.\r\nИзказването на Ердоган бе направено по време на инвестиционен форум в Истанбул. Той разкритикува остро Германия, която е съюзник на Турция в рамките на НАТО, за позволението на германските власти да позволят на, поставената извън закона, „Работническа партия на Кюрдистан“ (ПКК) да провежда митинги на нейна територия.\r\n„Германия трябва да се вземе в ръце. Искам да предупредя нашите германски приятели, а и целия свят: Вие не сте достатъчно силни, за да клеветите Турция и никога няма да бъдете достатъчно силни за да ни изплашите с подобни действия“, заяви Ердоган.\r\nЗабележките на германски министри целящи „да уплашат компании, които инвестират в Турция“, също бяха остро осъдени от турския президент.\r\n„Вече отправих запитване към Службата за национална сигурност (МИТ) и нашето вътрешно министерство. Няма никакви разследвания и инспекции над германски компании. Всичко това са лъжи“.\r\nПревод и редакция:", "date": "2017-07-22", "title": "Реджеп Таийп Ердоган посъветва Германия „да се вземе в ръце“"}
{"url": "http://www.focus-news.net/news/2017/07/22/2418424/afp-poiskano-e-speshno-zasedanie-na-oon-zaradi-sblasatsite-v-erusalim.html", "text": "Швеция, Франция и Египет поискаха спешно заседание на Съвета за Сигурност на Организацията на Обединените Нации заради сблъсъците между евреи и палестинци в Ерусалим, предаде AFP.\r\nЗаседанието ще има за цел „да обсъди как да бъдат подпомогнати усилията за деескалация в Ерусалим“, заяви служител от шведското Министерство на външните работи.\r\nПревод и редакция:", "date": "2017-07-22", "title": "AFP: Поискано е спешно заседание на ООН заради сблъсъците в Ерусалим"}
{"url": "http://www.focus-news.net/news/2017/07/22/2418426/mariya-dimovska-mezhdunarodniyat-folkloren-festival-se-prevarna-nedelima-chast-ot-kulturniya-zhivot-na-plovdiv.html", "text": "Международният фолклорен фестивал се превърна неделима част от културния живот на Пловдив. Това съобщи за Радио „Фокус“ - Пловдив директорът на Дирекция „Култура и Културно наследство“ на Общината Мария Димовска. По думите ѝ всяко следващо издание на превърналия се в традиция фестивал се радва на все по-голям интерес от гражданите и гостите на града. „Културният живот в Пловдив получи много цвят покрай този фестивал. Разнообразието на програмата и участниците във фестивала се харесва на пловдивската публика“, добави Димовска. Тя отбеляза, че за 23-та поредна година в Пловдив ще се проведе Международния фолклорен фестивал.\r\nВ тазгодишното издание, което ще се проведе от 1 до 5 август, ще си дадат среща представителни фолклорни състави от осем държави.\r\nВ програмата на фестивалните дни ще вземат участие и пловдивските формации – Фолклорен ансамбъл „Седенчица“, Детска танцувална школа „Тракия“ и Фолклорен ансамбъл „Дилянка“, който ще отпразнува 25-години от създаването си. Всяка вечер от 17.30 часа ще се състоят дефилетата на съставите.\r\nКристиян ГАРОВ", "date": "2017-07-22", "title": "Мария Димовска: Международният фолклорен фестивал се превърна неделима част от културния живот на Пловдив"}
{"url": "http://www.focus-news.net/news/2017/07/22/2418398/daily-sabah-vanshnite-ministri-na-germaniya-i-na-turtsiya-sa-proveli-telefonen-razgovor.html", "text": "Външните министри на Турция и на Германия Мевлют Чавушоглу и Зигмар Габриел са провели телефонен разговор според турски, анонимни, дипломатически източници, цитирани от вестник   Daily Sabah.\r\nРазговорът се е провел в събота на фона на скорошното напрежение между Турция и Германия. Връзките между Анкара и Берлин са напрегнати през последните месеци, след като турските политици няколко пъти разкритикуваха Германия, че си затваря очите пред дейността на нейна територия на някои групировки, враждебни на Турция.  На свой ред германските власти критикуват Турция заради въпроси, свързани с човешките права и свободата на словото.  Виктор Турмаков", "date": "2017-07-22", "title": "Daily Sabah: Външните министри на Германия и на Турция са провели телефонен разговор"}
{"url": "http://www.focus-news.net/news/2017/07/22/2418431/benyamin-netanyahu-za-ubiystvata-v-halamish-teroristichen-akt-izvarshen-chovek-zhivotno-izpalnen-s-omraza.html", "text": "Министър председателят на Израел изрази „дълбока скръб“, за убийството на трима членове на семейство в дома им в Халамиш, цитиран от The Times of Israel.\r\n“Този терористичен акт е извършен от човек-животно, който е изпълнен с отблъскваща омраза“, заяви Нетаняху в обръщение по случай убийствата, минути след края на еврейския празник Шабат.\r\nВъоръжените сили на Израел правят „всичко по силите си за да осигурят безопасността на хората и са готови на всички мерки, за да го направят“, се казва още в съобщението.\r\nВиктор Вахин и Офир Щенбаум, говорители на селището Халамиш, заявиха че то „ще продължи да расте“ и да благоденства, въпреки смъртоносната атака.\r\nМинистърът на отбраната на Израел Авигдор Либерман посети мястото на терористичната атака и направи изявление, в което поиска от лидера на Палестинската Автономия Махмуд Аббас, да „осъди искрено“ терористичната атака „срещу невинно семейство, което не е заплаха за никой“.\r\nВ посещението на лобното място Либерман беше придружен от началника на Генералния щаб на Въоръжените сили на Израел, Гади Айзенкот, който проведе съвещание с военните командири отговарящи за територията. \r\nСлед съвещанието беше съобщено, че домът на извършителят на терористичния акт ще бъде моментално разрушен.  \r\nПревод и редакция:", "date": "2017-07-22", "title": "Бенямин Нетаняху за убийствата в Халамиш: Терористичен акт извършен човек-животно изпълнен с омраза"}
{"url": "http://www.focus-news.net/news/2017/07/22/2418427/blagoevgrad-v-grada-shte-se-provede-peto-yubileyno-izdanie-na-mezhdunaroden-detski-futbolen-turnir.html", "text": "В Благоевград ще се проведе пето юбилейно издание на Международен детски футболен турнир. Това каза за Радио „Фокус“ - Пирин Румяна Станоева, експерт Младежки дейности „Спорт и туризъм“. „В турнира ще мерят сили 16 отбора от водещи европейски школи. Състезанието ще се проведе в периода от 28 август до 2 септември“, каза още Станоева. По думите ѝ турнирът се организира от Община Благоевград, съвместно със ЗС на БФС. Той е за деца, родени през 2003 и 2004 година. „С всяка изминала година, събитието става все по-мащабно и към него проявяват интерес все повече български и чужди отбори“, посочи още Станоева. По думите ѝ Футболистите на ФК „Динамо Загреб“ отново ще пристигнат в Благоевград за участие в Петото юбилейно издание на Международен детски футболен турнир. „През 2016 година играчите на гранда, родени през 2004 г., спечелиха финал, заедно с „Цървена звезда“, които станаха финалисти за набор 2003. Спортистите от една от най-добрите школи в Европа за втора поредна година избраха да покажат умения в Благоевград, заради отличните условия и възможности, които предлага общината“, каза Станоева. Тя подчерта, че ФК „Динамо Загреб“ е елитна школа, дала на световния футбол играчи от най-висок ранг. Част тях са играли за „Реал Мадрид“, „Ювентус“, „Манчестър сити“ и др.“, каза Станоева. По думите ѝ Международният детски футболен турнир в Благоевград се провежда в памет на легендарния вратар на “Пирин” – Христо Христов – Бараката. Тя подчерта, че децата са запознати с това, защото те трябва да следват този пример. „Това трудолюбие, тази дисциплина и тези успехи, които са постигнали предишните състезатели и по този начин го почитаме нашия легендарен благоевградски вратар“, каза Станоева. По думите й основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие.\r\nЛора КАЛЧЕВА", "date": "2017-07-22", "title": "Благоевград: В града ще се проведе пето юбилейно издание на Международен детски футболен турнир"}
{"url": "http://www.focus-news.net/news/2017/07/22/2418429/georgi-ryapov-natsionalnata-asotsiatsiya-za-zashtita-na-prevozvachite-i-taksimetrovite-vodachi-novite-tsenite-na-taksimetrovite-uslugi-v-plovdiv-vlizat-v-sila-prez-avgust.html", "text": "Новите цените на таксиметровите услуги в Пловдив влизат в сила през месец август. Това каза за Радио „Фокус“ - Пловдив Георги Ряпов от Националната асоциация за защита на превозвачите и таксиметровите водачи, във връзка с искането на таксиметровите шофьори за увеличение на тарифата. „От 1 август увеличението ще е с 15 стотинки за дневна и за нощна тарифа трябва да стане факт. След предстоящото увеличение дневната тарифа ще стане 0.80 лв. за километър, а за нощна тарифа цената ще се вдигне от 0.75 лв. на 0.90 лв. на километър“, добави Ряпов. Той припомни, че в края на този месец изтича едномесечният срок за обсъждане на предложението за новите цени, след което ще бъде входирано в общинския съвет. По думите на Георги Ряпов цената за превоз в града е по-ниска от тази в Стара Загора, в Пазарджик, дори и в Асеновград. Той подчерта, че основни мотиви за исканото увеличение на цената за таксиметров превоз са годишния данък за такситата, стойността на горивото и на целия живот към днешна дата.\r\nКристиян ГАРОВ", "date": "2017-07-22", "title": "Георги Ряпов, Националната асоциация за защита на превозвачите и таксиметровите водачи: Новите цените на таксиметровите услуги в Пловдив влизат в сила през август"}
{"url": "http://www.focus-news.net/news/2017/07/22/2418430/le-parisien-oskverniha-nadgrobnata-mogila-na-marshal-peten.html", "text": "Неизвестни извършители оскверниха могилата на маршал Анри Филип Петен, който е ръководил колаборационисткото правителство на Франция на Виши, по време на Втората Световна Война, съобщи френското издане Le Parisien, позовавайки се на собствени източници.\r\nИнцидентът е станал в нощта срещу събота. В късните часове на нощта охраната на гробището, където се намира гроба на Петен, е получил сигнал за пожар на територията на парка.\r\nПристигналите на мястото полицаи са намерили, до могилата на маршала, бутилки със запалителна течност. Освен това злосторниците са откъртили поставения на могилата кръст и са издраскали с надписи самата надгробна плоча.\r\nТова не е първият случай на оскверняване на могилата на маршал Петен. Това вече се случи през 2007 г.\r\nПревод и редакция:", "date": "2017-07-22", "title": "Le Parisien: Оскверниха надгробната могила на маршал Петен"}
{"url": "http://www.focus-news.net/news/2017/07/22/2418432/reuters-republikantsite-i-demokratite-v-sasht-se-postignali-dogovorka-za-sanktsii-sreshtu-rusiya-iran-i-severna-koreya.html", "text": "Републиканците и Демократите са постигнали договорка за законодателни промени, които ще позволят нови санкции срещу Русия, Иран, а вече и Северна Корея, споделиха за Reuters висши магистрати от американския Конгрес.\r\n„Акта за противодействие на дестабилизиращите действия на Иран“ вече беше одобрен от Сената преди един месец, но беше блокиран в Камарата на представителите (Долната камара), след като от Републиканската партия поискаха да включат Северна Корея в санкционния списък.\r\nЛидерът на Демократите в Камарата на представителите, Нанси Пелоси, изрази загриженост, че включването на Северна Корея в списъка може да доведе до забавяне, този път в Сената.\r\n„По принцип ние поддържаме по-тежки санкции срещу Северна Корея, но съм притеснена, че прибавяйки тези санкции към другите, вместо да бъде приет отделен закон, може да предизвика процедурно забавяне в Сената“, заяви Пелоси в съобщение.\r\n„Много е важно добавянето на Северна Корея в пакета от санкции да не попречи на Конгреса да узакони незабавно санкциите срещу Русия и да ги изпрати на бюрото на президента, преди ваканцията през Август“, добавя тя.\r\nМного законодатели се надяват, че законът ще изпрати ясно послание до президента на САЩ, Донълд Тръмп, да поддържа твърда линия срещу Русия.\r\nЛидерът на Демократите в Сената, Чък Шумър, заяви че твърдата линия „е много важна“.\r\n„Очаквам, че и Камарата на представителите и Сената ще възприемат правилна позиция за санкциите и те ще бъдат приети на широка двустранна основа“, написа сенаторът в съобщение.\r\nДруг сенатор от редиците на Демократическата партия също изпрати съобщение до медиите:\r\n„Почти напълно обединения Конгрес е решен да изпрати ясно послание на Президента Путин, от името на американския народ и нашите съюзници. Нужна ни е помощ и от Президента Донълд Тръмп, за да доставим съобщението“.\r\nПревод и редакция:", "date": "2017-07-22", "title": "Reuters: Републиканците и Демократите в САЩ се постигнали договорка за санкции срещу Русия, Иран и Северна Корея"}
{"url": "http://www.focus-news.net/news/2017/07/22/2418434/afp-leh-valensa-prizova-polyatsite-da-zashtitavat-demokratsiyata-na-vsyaka-tsena.html", "text": "Полската „икона на свободата“ Лех Валенса се присъедини към протестите срещу предложената съдебна реформа в страната и призова поляците да защитават демокрацията „на всяка цена“, предава AFP.\r\nМерките, за които опонентите казват, че ще отнемат свободата на съдебната система, вече предизвикаха ЕС да заплаши Полша с налагане на санкции и вдъхновиха масови улични протести.\r\n„Нашето поколение успя да пусне Полша в правилния коловоз и осигури разделението на властите“, заяви бившия полски президент в знаковия град Гданск. „Не можем да позволим някой да заличи постигнатото“.\r\n73-годишният Валенса, който изпитва сърдечни проблеми, заяви още, че „въпреки влошеното ми здраве винаги ще бъда с вас“.\r\n„През 1989 г. ние ви дадохме демократична Полша. Вие трябва да се борите за нея на всяка цена“.\r\nПревод и редакция:", "date": "2017-07-22", "title": "AFP: Лех Валенса призова поляците да защитават демокрацията „на всяка цена“"}
