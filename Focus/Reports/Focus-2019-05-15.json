{"url": "http://www.focus-news.net/news/2019/05/15/2658484/sport-latsio-specheli-kupata-na-italiya.html", "text": "Футбол: Лацио спечели Купата на Италия след като победи Аталанта с 2:0 на Стадио „Олимпико“ в Рим. Головете отбелязаха Милинкович-Савич в 82-ата минута и Кореа в 90-ата минута. Така Лацио спечели 7-ата си Купа на Италия в своята витрина, като се изравни по този показател с Интер на 3-ото място във вечната ранглиста. Пред тях са само Ювентус с 13 и Рома с 9 трофея.", "date": "2019.05.15", "title": "Спорт: Лацио спечели Купата на Италия"}
{"url": "http://www.focus-news.net/news/2019/05/15/2658459/pazardzhik-mnogoprofilnata-bolnitsa-v-panagyurishte-organizira-bezplatni-kardiologichni-pregledi-v.html", "text": "Многопрофилната болница в Панагюрище организира безплатни прегледи по повод Световния ден за борба с хипертонията – 17 май, съобщиха от пресцентъра на  лечебното заведение .  Консултациите ще се извършат от д-р Ирина Ганева от Клиниката по кардиология и д-р Синиша Дукоски от Спешно отделение пред народно читалище „Виделина – 1865“ от 11.00 до 13.00 часа на 17 май. Освен да им бъде измерено кръвното налягане, хората ще могат да научат повече за хипертонията и предизвиканите от нея усложнения. Сърдечносъдовите заболявания остават водещата причина за смърт в света. Заболеваемостта от артериална хипертония за страните от Европейския съюз е между 30-45%. В България сърдечносъдовите заболявания заемат първо място като причина за смърт и инвалидизация, припомни д-р Стоян Гребенаров, началник на отделението по кардиология в МБАЛ „Уни Хоспитал“. Кардиолозите препоръчват като превенция на хипертонията рационален ритъм на работа, осигуряване на 8-часов нощен сън, редовни умерени физически натоварвания след консултация с лекар, избягване на силни емоции и нервно-психично пренапрежение. Тютюнопушенето и злоупотребата с алкохол са забранени.", "date": "2019.05.15", "title": "Пазарджик: Многопрофилната болница в Панагюрище организира безплатни кардиологични прегледи в"}
{"url": "http://www.focus-news.net/news/2019/05/15/2658455/smolyan-s-nay-visoka-smartnost-v-oblastta-se-otlichavat-obshtinite-banite-chepelare-i-madan-a-s-nay-niska-dospat-rudozem-i-zlatograd.html", "text": "През 2018 г. са умрели 1 669 души, а коефициентът на обща смъртност е 15.7‰. Спрямо предходната година броят на умрелите намалява със 102 случая, или с 5.8%. Това съобщиха от отдел  „Статистически изследвания“  към Териториално статистическо бюро „Юг“. Смъртността сред мъжете (17.1‰) продължава да бъде по-висока в сравнение със смъртността сред жените (14.4‰). През 2018 г. на 1 000 жени умират 1 118 мъже. Продължават и силно изразените различия в смъртността сред градското и селското население. Коефициентът на смъртност е по-висок в селата (19.4‰) отколкото в градовете (12.8‰). С най-висока смъртност в областта се отличават общините Баните (23.7‰), Чепеларе (18.1‰) и Мадан (17.1‰). С най-ниска смъртност са общините Доспат – 13.1‰, Рудозем – 13.4‰ и Златоград – 14.6‰. \r\nПоказателят за преждевременната смъртност през 2018 г. (21.3%) нараства спрямо предходната 2017 г. (20.8%). В стойностите на показателя за преждевременна смъртност има съществени разлики при мъжете и жените. Умрелите жени на възраст до 64 навършени години са 12.9% от всички умрели жени, а сред мъжете този относителен дял е близо два пъти и половина по-голям – 28.8%. \r\nПрез 2018 г. в областта е починало 1 дете на възраст до една година, а коефициентът на детска смъртност е 1.5‰. Коефициентът на детска смъртност в градовете е 2.4‰, а в селата 0.0‰. През 2017 г. коефициентът на детска смъртност е 5.4‰.", "date": "2019.05.15", "title": "Смолян: С най-висока смъртност в областта се отличават общините Баните, Чепеларе и Мадан , а с най-ниска – Доспат, Рудозем и Златоград"}
{"url": "http://www.focus-news.net/news/2019/05/15/2658456/veliko-tarnovo-izlozhba-v-sarafkinata-kashta-pokazva-neprehodnostta-na-balgarskata-shevitsa.html", "text": "Красотата и непреходността на българската шевица ще бъде показана в специална изложба от 15 май до 15 юни в музей „Сарафкина къща” в града, съобщиха от Регионалния исторически музей. В експозицията  „Българската шевица – мост във времето” са включени музейни образци от фонда на Регионален исторически музей – Велико Търново от XIX и началото на XX век. и съвременни облекла и аксесоари, чиито акцент е традиционната българска шевица. Гост на изложбата ще бъде майсторката на везбата Величка Георгиева, чиито сръчни ръце са избродили включените в изложбата образци. \r\nИзвестно е, че традиционната българска шевица има своето значение не само като декоративен, естетически елемент върху дрехата. Тя притежава и функцията по тайнствен, магичен път да отгонва „лошия”, завистлив поглед и да привлича „добрата” енергия, да разграничава, но и да сближава. Друга нейна способност е да прокарва мостове във времето, тъй като тя има своя непрекъснат живот в облеклото на българина. Тя е онзи белег за идентичност, който не е загубил смисъла си и в съвременността. Целта на изложбата е именно тази – да покаже непреходността на българската шевица във времето. Изложбата в музей „Сарафкина къща“ ще бъде открива от 17.00 часа.", "date": "2019.05.15", "title": "Велико Търново: Изложба  в Сарафкината къща показва непреходността на българската шевица"}
{"url": "http://www.focus-news.net/news/2019/05/15/2658460/veliko-tarnovo-desislava-dimitrova-ot-staroprestolna-profesionalna-gimnaziya-po-ikonomika-e-tazgodishniyat-nositel-na-nagradata-ot-obshtinata-24-may.html", "text": "Дванадесетокласничката Десислава Димитрова от Старопрестолна професионална гимназия по икономика е тазгодишният носител на наградата „24 май” на Община Велико Търново, предаде репортер на  Радио „Фокус“ – Велико Търново . Наградата се връчва ежегодно за завършен гимназиален етап на обучение. Призът, който е в левовата равностойност от 1000 лева, ще и бъде връчен от кмета инж. Даниел Панов на 24 май. Ученичката завършва с отличен успех специалност „Оперативно счетоводство”, с професия „Оперативен счетоводител”. Тя има редица награди и отличия от състезания и олимпиади. Две поредни години се представя успешно в Националната олимпиада по статистика.  Успехите и гарантират място в няколко български университета. Участвала е в няколко проекта по програма Еразъм + в Германия, Чехия, Австрия и Румъния, както и в инициативата на Джуниър Ачийъвмънт България “Мениджър за един ден”. \r\nОще едно момиче бе номинирано за наградата „24 май“. Това е  Радослава Игнатова от ПМГ „Васил Друмев”. Тя завършва с отличен успех профил „Биология и здравно образование”. Представлявала е Велико Търново на националната олимпиада по информационни технологии, както и на олимпиадата по биология. Комисия, с председател зам.-кмета  Ганчо Карабаджаков, определи наградата да отиде при Десислава Димитрова. \r\nНадежда КРЪСТЕВА", "date": "2019.05.15", "title": "Велико Търново: Десислава Димитрова от Старопрестолна професионална гимназия по икономика е тазгодишният носител на наградата от Общината- „24 май”"}
{"url": "http://www.focus-news.net/news/2019/05/15/2658458/silistra-otborat-na-su-yordan-yovkov-tutrakan-e-pobeditel-v-oblastnoto-sastezanie-mlad-ogneborets.html", "text": "Отборът на СУ „Йордан Йовков“ – Тутракан спечели надпреварата в областното състезание „Млад огнеборец”, което се проведе днес на стадион „Луи Айер“ в града. Това съобщиха от  ОД на МВР- Силистра . Възпитаниците на инспектор Ивайло Владев победиха в дисциплината „Бойно разгръщане на 100-метрова състезателна пътека” и останаха втори на „400 метра щафетно бягане с препятствия”, но с най–голям сбор от точки постигнаха първото място и си осигуриха участие на републиканско ниво. Втори останаха младите огнеборци от СУ „Васил Левски“ – Дулово с ръководител инспектор Тихомир Великов, а на трето място се класираха представителите на ПГМТ „Владимир Комаров“ – Силистра с треньор инспектор Велимир Николов. Купи и грамоти, осигурени от клуба по пожаро-приложен спорт, връчи и на трите отбора главен инспектор Евлоги Стамов от РД „Пожарна безопасност и защита на населението”. Близо 100 деца са обхванати в общо 9 младежки противопожарни отряди “Млад огнеборец”, които функционират в Силистренска област през учебната 2018/2019 г. Състезанията са заключителен етап на подготовката им, провеждана от служители на районните служби “Пожарна безопасност и защита на населението” през учебната година.", "date": "2019.05.15", "title": "Силистра: Отборът на СУ „Йордан Йовков“ – Тутракан е победител в областното състезание  „Млад огнеборец”"}
{"url": "http://www.focus-news.net/news/2019/05/15/2658457/smolyan-pod-epidemichnite-stoynosti-e-zabolevaemostta-ot-ostri-respiratorni-zabolyavaniya-prez-izminalata-sedmitsa.html", "text": "Под епидемичните стойности е заболеваемостта от остри респираторни заболявания през изминалата седмица. Това съобщиха от  Регионалната здравна инспекция – Смолян . В периода от 6 до 12 май в РЗИ са регистрирани 12 случая на остри респираторни заболявания. Четири са случаите във възрастовата група от 0 до 4 години;  6 случая във възрастовата група от 5 до 14 години и 2 случая във възрастовата група от 30 до 64 години. Заболеваемостта е 42.92 на 10 000 и е под епидемичните стойности. \r\nПрез отчетния период са регистрирани и заразни заболявания. При въздушно-капковите инфекции са установени 2 случая на скарлатина и 11 случая на варицела. При чревните инфекции има 2 случая на ентероколит и 3 случая на ротавирусен гастроентерит. Регистриран е и един случай на вирусен хепатит тип Е.", "date": "2019.05.15", "title": "Смолян: Под епидемичните стойности е заболеваемостта от остри респираторни заболявания през изминалата седмица"}
{"url": "http://www.focus-news.net/news/2019/05/15/2658461/evropeyski-izbori-2019-d-r-andrey-kovachev-gerb-neka-vsichki-zaedno-podkrepim-demokratichna-i-edinna-balgariya-v-evropa-na-26-may.html", "text": "Нека всички великотърновци и жителите на областта подкрепят заедно демократична и единна България в Европа на 26 май. Това призова по време на основното предизборно събитие на ГЕРБ и СДС в областта кандидатът за евродепутат от листата д-р Андрей Ковачев, предаде репортер на  Радио „Фокус” – Велико Търново . Той припомни, че най-важното, което трябва да води избирателите, е единството в подкрепа просперитета на България. Последва приветствие от най-младия член на Европейския парламент и кандидат за втори мандат Андрей Новаков. „Вие, хората, сте това, което дава енергия не само на България, но и на нас да работим за страната ни. ГЕРБ доказа, че изпълнява всяко обещание, което даде и подплатява с дела всичко, което е написано на хартия, затова Ви молим да ни подкрепите отново”, каза още Андрей Новаков. Ева Майдел подчерта, че област Велико Търново е тази, която е посещавала най-много и тук резултатите от положителната работа на местната власт, държавата и Европа са видими. „Ние търсим Вашата подкрепа, защото работим за Вас, работим за България, а не против нея както нашите опоненти, които се стремят само и единствено към властта”, посочи още Майдел. Илия Лазаров oт СДС, който е 17 в листата, изрази радостта си от това, че ГЕРБ и СДС заедно са създали нещо положително, което ще работи само в интерес на хората. Лидерът на СДС Румен Христов поясни, че двете политически формации нямат никакви различия за европейския път, който стои пред България, нито за външната ни политика. Последен думата взе председателят на предизборния щаб на ГЕРБ Цветан Цветанов, който призова да сме отговорни и да се стремим да даваме реална оценка, на това което се прави и се случва у нас. Това, според него може да стане като всички българи излязат и гласуват правилно на 26 май – за единна европейска България.  \r\nЛуиза ТРАНЧЕВА", "date": "2019.05.15", "title": "Европейски избори 2019: Д-р Андрей Ковачев, ГЕРБ: Нека всички заедно подкрепим демократична и единна България в Европа на 26 май"}
{"url": "http://www.focus-news.net/news/2019/05/15/2658465/veliko-tarnovo-uchiteli-i-uchenitsi-ot-su-nikolay-katranov-svishtov-vzeha-uchastie-v-mezhdunarodna-virtualna-klasna-staya.html", "text": "Учители и ученици от СУ „Николай Катранов”- Свищов взеха участие в международна виртуална класна стая, съобщиха от учебното заведение, предаде репортер на  Радио „Фокус“- Велико Търново . На 13 май се проведе онлайн международен урок с участието на ученици от четири европейски държави – България, Италия, Гърция и Румъния. Учители във виртуалната класна стая от българска стана бяха старши учителите по информационни технологии Йорданка Илиева и Николай Георгиев, които заедно с ученици от VII в клас работиха в платформата „eTwinning“. Дейността бе в рамките на училищния европроект „Ефективни стъпки към съпричастност“, финансиран по програма „Erasmus+“. Негов координатор е старши учител по БЕЛ и английски език Маргарита Петрова.", "date": "2019.05.15", "title": "Велико Търново: Учители и ученици от СУ „Николай Катранов”- Свищов взеха участие в международна виртуална класна стая"}
{"url": "http://www.focus-news.net/news/2019/05/15/2658463/varna-voennomorskiyat-muzey-shte-se-vklyuchi-v-noshtta-na-muzeite-s-bogata-programa.html", "text": "Военноморският музей ще се включи в Нощта на музеите с богата програма. Това съобщи за  Радио „Фокус“ – Варна  директорът на музея д-р Марияна Кръстева. Музеят ще работи с вход свободен от 18.00 часа на 18 май. Д-р Марияна Кръстева обясни, че освен постоянната експозиция на музея, гостите му ще могат да видят и най-новата изложба „Орденът „За храброст“ в държавните и войнски традиции“, която беше открита само преди дни. „За тазгодишното издание на Европейската нощ на музеите във Военноморския музей може нашите посетители да се срещнат отново с познати тематики и забавления, бих казала, като например това е училището за моряци, което отново ни представя клуб „Миноносец „Дръзки“. Заедно с тях посетителите  ще могат да се запознаят и със стари оръжия и снаряжение, както и да се научат, който не е успял предната година, да завързват морски възел“, каза още директорът на музея. Д-р Кръстева посочи, че отриването на вечерта ще започне в 18.00 часа с топовен салют от реплика на корабно оръдие. По същото време концерт ще изнесе и представителния духов оркестър на Военноморските сили. „Концертът на представителния духов оркестър ще повиши настроението и ще срещне варненци отново със своя много добре приеман репертоар винаги“, обобщи д-р Кръстева. По думите й, програмата ще завърши с представянето на документален филм от 21.30 часа. „Това е „Мореплавателят, който сбъдна мечтата си“ за един емблематичен вече български ветроходец д-р Васил Куртев. Той е трикратен носител на златният глобус „Кор Кароли“ и филма разказва и за неговите постижения, мечти и всъщност за сбъдването на тази мечта – околосветска обиколка и плаване по море с яхта“, каза още д-р Марияна Кръстева. Музеят ще бъде отворен за посетители до полунощ на 18 май, като част от Нощта на музеите във Варна. \r\nБояна АТАНАСОВА", "date": "2019.05.15", "title": "Варна: Военноморският музей ще се включи в Нощта на музеите с богата програма"}
{"url": "http://www.focus-news.net/news/2019/05/15/2658467/plovdiv-kmetat-ivan-totev-dade-start-na-deynostite-po-restavratsiya-i-renovirane-na-gradskata-hudozhestvena-galeriya.html", "text": "Кметът Иван Тотев даде старт на дейностите по реставрация и реновиране на Постоянната експозиция на Градска художествена галерия – Пловдив в Стария град. Това съобщиха за  Радио „Фокус“ – Пловдив  от  Галерията . В събитието взеха участие заместник-кметът по култура и туризъм инж. Александър Държиков, кметът на район „Централен“ Георги Стаменов, авторите на проекта – архитектите Петко Костадинов и Иван Костадинов, представителите на консорциума – изпълнител на ремонта Андон Димитров и Николай Иванов. \r\nВ следващите близо 300 дни сградата, паметник на културата с местно значение, построена през 1881 година по проект на прочутия архитект Йосиф Шнитер, ще претърпи основен ремонт и реставрация, като бъде запазен в максимална степен автентичният облик на фасадите и конструкцията ѝ. Изцяло ще се подмени дограмата на прозорците, ще се монтира нова подова настилка от чамова дървесина, ще се извърши пълна реконструкция на покрива и подпокривното пространство, част от което ще се превърне в допълнителна експозиционна площ. Една от задачите на реновирането на музейната сграда е разширяването на нейната експозиционна площ, за да се осигури възможност Градската галерия да покаже пред публика повече произведения на изкуството от своя огромния фонд. \r\nПред журналисти кметът Иван Тотев подчерта, че най-важното е, че сградата с прилежащото ѝ пространство ще се отвори към улица „Съборна“. „И самият двор ще заработи като изложбено пространство, тъй като това е място, през което преминават всички туристи в Стария град. Ще се използват само естествени материали, новите терасовидни простраства на двора ще бъдат настлани с паветата, останали след ремонта на бул. „Васил Априлов“, посочи кметът на Пловдив. \r\nЗа по-доброто опазване на изложените експонати е предвидено изграждането на централна климатична система, както и на съвременни системи за пожарна и аварийна безопасност, за наблюдение и охрана. Художественият музей ще стане комфортен за посетителите и чрез монтирането на ново стълбище, чиято иновативна конструкция ще облекчи натоварването на сградата. За първи път Постоянната експозиция ще бъде напълно достъпна за хора със специфични потребности благодарение на присъединяването на допълнителен общински терен към нейния двор, който дава достъп с автомобил непосредствено до сградата. През 2018г. по проект на галерията, финансиран от Агенцията за хората с увреждания, беше изградена рампа за трудноподвижни граждани, както и вътрешен асансьор за тях. \r\nВъзложител на започналите ремонтни работи е Градската художествена галерия, а за техен изпълнител беше избрано обединението ДЗЗД „Реставрация на Галерия Пловдив“, след провеждането на търг за обществена поръчка, на който се явиха общо трима кандидати. Стойността на ремонтните работи е 1 381 418 лв. с ДДС. \r\nВ отговор на въпрос за сроковете по ремонта инж. Тотев заяви, че когато се работи стъпка по стъпка по всички правила, това отнема време. „Искаме всичко да се случва бързо и веднага, но по този важен обект работим вече повече от четири години: проектиране, съгласуване на проектите, одобрение от Института за паметници на културата. Обсъждаха се и нови идеи междувременно. Започнахме от разговор за малък ремонт на сградата, после – за разширяване на площта, за нови подстъпи, за предаване на имот с решение на Общинския съвет, за регулиране на парцели, после пък – съдебни процедури. Но след една година ще имаме изцяло обновена Градска галерия“, посочи Тотев.", "date": "2019.05.15", "title": "Пловдив: Кметът Иван Тотев даде старт на дейностите по реставрация и реновиране на Градската художествена галерия"}
{"url": "http://www.focus-news.net/news/2019/05/15/2658464/veliko-tarnovo-kameliya-lesichkova-ot-gimnaziyata-po-turizam-specheli-nagrada-ot-natsionalen-konkurs-za-drevnite-tsivilizatsii.html", "text": "Камелия Лесичкова от ПГТ „Д-р Васил Берон“ спечели награда от IX Национален конкурс „България и Китай – Древни и уникални цивилизации“, съобщиха от  учебното заведение . Националният конкурс бе обявен от Институт „Конфуций“ във ВТУ „Св. св. Кирил и Методий“  в средата  на месец  януари. Творбите трябваше да бъдат изпратени до 31 март. Допустимите форми на участие бяха рисунка, плакат, колаж, компютърна анимация, презентация, разказ, стихотворение, есе, реферат и др., като един участник има право да изпрати само един материал. Учениците се състезаваха във възрастовите групи – начална училищна възраст, прогимназиална, гимназиална и висше образование. Презентацията „Традиционни облекла на жените в България и Китай“ на Камелия Лесичкова получи специалната награда в категорията.  Тя е ученичка в IX а клас, специалност „Организация на туризма и свободното време“. Учителят, подготвил Ками, е инж. Славка Проданова.", "date": "2019.05.15", "title": "Велико Търново: Камелия Лесичкова от гимназията по туризъм спечели награда от национален конкурс за древните цивилизации"}
{"url": "http://www.focus-news.net/news/2019/05/15/2658462/tass-igor-dodon-osadi-kritichni-izkazvaniya-po-povod-9-may-ot-moldovski-polititsi.html", "text": "Молдовският президент Игор Додон осъди критиките към празнуването на Деня на победата, които политици от редица партии отправиха на 9 май в изявление по „НТВ-Молдова“, цитирано от  TACC \r\n\"Все още съществува прослойка, която счита, че не е победител, а губещ. Мислехме, че с напускането на лидера на Либералната партия на Михай Гимпу вече няма да има такива изявления, но видяхме някои декларации на депутатите. Много е лошо, когато депутатите съжаляват  за победата във Втората световна война ”, каза президентът, припомняйки, че подвигът на победителите от фашизма е почитан по целия свят. \r\n\"Въпреки всички опити за налагане на различна история, въпреки факта, че парламентът, противно на волята на мнозинството от гражданите, реши, че на този ден е необходимо да празнуваме два празника (Ден на победата и Ден на Европа), хората смятат, че са наследници на победителите и активно участват в тържествата за Денят на победата\", отбеляза президентът, \"много се надявам, че през следващата година в тези празненства, няма да участва само президентът. Там трябва да бъдат министър-председателят и председателят на парламента, и това ще бъде правилно.\" \r\nВ редиците на Червената армия, според различни оценки, повече от 380 хиляди жители на Молдова са взели участие в боевете, 19 от тях получиха титлата Герой на Съветския съюз, пет са станали кавалери на Ордена на Славата. По традиция стотици хиляди граждани в Кишинев празнуват Деня на победата на 9 май, те шестват по улиците на града до паметниците на загиналите във войната.  Юлиян Марков", "date": "2019.05.15", "title": "TAСС: Игор Додон осъди критични изказвания по повод 9 май от молдовски политици"}
{"url": "http://www.focus-news.net/news/2019/05/15/2658044/dobrich-darzhavniyat-kulturen-institut-dvoretsa-e-domakin-na-proletno-uchilishte-po-izkustva-za-uchenitsi-ot-chehiya.html", "text": "Държавният културен институт - Културен център „Двореца“ е домакин на пролетно училище по изкуства за ученици от Средното училище по стъкларство, живопис и промишлен дизайн в чешкия град Валашке Мезиржичи. Това съобщи Галя Георгиева, организатор международни фестивали,културна дейност и специални събития в Културния център, предаде кореспондентът на  Радио „Фокус” – Варна . Благодарение на тази двустранна инициатива най-добрите възпитаници на училището получават възможност да усъвършенстват своите умения в неповторимата кралска обстановка на Архитектурно-парковия комплекс, съчетаващ разнообразие от ориенталски, тракийски, римски и християнки символи. Младите художници в своите платна пресъздават уникалността на архитектурните забележителности в комплекса – вила „Тихото гнездо“, „Нимфеума“, „Алеята на вековете“, параклиса „Успение Богородично“ , „Сребърния кладенец“. Традиционно пленерът ще завърши с изложба – картини, стъкло и керамика, която ще бъде открита на 17 май в 18,00 часа. Официални гости на изложбата ще бъдат Н. Пр. Душан Щраух, извънреден и пълномощен посланик на Чешката република, Зденка Боевова, почетен консул на Чехия във Варна, Робърт Стрзинек, кмет на Валашке Мезиржичи,  Красимир Кирилов, областен управител Добрич, Николай Ангелов, кмет на Община Балчик. \r\nЖулиета НИКОЛОВА", "date": "2019.05.15", "title": "Добрич: Държавният културен институт „Двореца“ е домакин на пролетно училище по изкуства за ученици от Чехия"}
{"url": "http://www.focus-news.net/news/2019/05/15/2658468/sport-pitar-krauch-shte-pregovarya-za-nov-dogovor-s-barnli.html", "text": "Футбол: Питър Крауч ще преговаря за нов договор с Бърнли преди изтичането на настоящия му контракт през лятото. Крауч има над 100 гола във Висшата лига след дебюта си през 1998-а година. Той е играл за Тотнъм, Ливърпул, Астън Вила, Саутхемптън и Стоук Сити.", "date": "2019.05.15", "title": "Спорт: Питър Крауч ще преговаря за нов договор с Бърнли"}
{"url": "http://www.focus-news.net/news/2019/05/15/2658045/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Датата за началото на преговорите за македонското членство в Европейския съюз, присъдата за опита за държавен преврат в Черна гора, напрежението около турските сондажи край Кипър и идеята за корекция на границите между Сърбия и Косово са част от основните теми, върху които акцентират водещите балкански печатни издания. \r\n***  Никой не вярваше, че присъдата за предполагаемия опит за \"държавен преврат\", произнесена наскоро в Подгорица, ще предизвика такъв силен интерес от страна на великите сили. Посолството на САЩ в Черна гора поздрави с въодушевление решението на магистратите да разпоредят 68 г. затвор за обвиняемите по делото, а текстът на присъдата дори бе публикуван на официалната интернет страница на Държавния департамент на САЩ. Освен американците, задоволство показаха и британците, отбелязва електронното издание на сръбския ежедневник  \"Политика\"  в статия, озаглавена \"Как Черна гора стана игрално поле за интересите на великите сили\".  \r\nСлед първоначалния ентусиазъм около решението, взето в съдебната зала на Върховния съд в Подгорица, САЩ доказаха, че вълнението им не е съвсем искрено. Списание Foreign Policy първо забеляза, че поздравленията към Черна гора се изпариха - сякаш по вълшебен начин.   \r\nСпоред медиите този ход от страна на Вашингтон е бил вдъхновен от посещението на държавния секретар Майк Помпео в Русия и неговата мисия в преговорите с руския си колега Сергей Лавров и президента Владимир Путин. Явно американците са стигнали до заключението, че подчертаването на руската роля в опита за \"преврат\" в Черна гора ще бъде пречка в диалога с Кремъл, който последователно твърди, че целият съдебен процес в Подгорица е бил политически мотивиран фарс и нищо повече.  \r\nАферата около \"преврата\" бе съпътствана от някои други, най-малко необичайни обстоятелства. Така сръбският гражданин Бранка Милич, който бе осъден на три години затвор за \"тероризъм\", бе отведен в сградата на сръбското посолство в Подгорица в началото на процеса и все още се намира там. Върховният съд не обяви мярка за продължаване на задържането му, но остава остава неясно и никой представител на съдебната власт не иска да коментира дали заповедта, издадена от компетентните органи на Черна гора, е прекратена. Адвокатът му Югослав Кърпович заяви пред белградския вестник, че \"съдът изобщо не коментира задържането на Бранка, което означава, че не е анулирал ареста и той все още е в сръбското посолство в Подгорица\". \r\nСпоред политическия анализатор и председател на НПО \"Свобода за хората\" Бошко Вукичевич няма съмнение, че процесът и присъдата на лидерите на сръбските партии са продължение на дискриминацията срещу сърбите в Черна гора и опитите на властта да ги \"опитоми\".  \r\n\"Дискриминацията на сръбския народ в Черна гора придобива драматични измерения. Това се отразява преди всичко в мизерното представителство на сърбите в публичната администрация; в повечето случаи те не получават работа и са по-бедни от другите, само защото са поели по пътя на своите предци\". Вукиевич припомня, за дискриминацията на Сръбската православна църква. Съгласно думите му, че властите в Подгорица използват присъдата по делото за \"преврата\" като инструмент за по-нататъшно \"изнудване и малтретиране хората\", а също и за избиране на благоприятен момент за други \"недостойни\" действия. \r\n***  Комисарят по европейска политика за съседство и преговори за разширяване Йоханес Хан потвърди, че Македония ще получи препоръка за започване на преговори за членство в Общността, но няма конкретна дата, когато това ще се случи, отбелязва електронното издание на близкия до опозиционната ВМРО-ДПМНЕ скопски вестник  \"Вечер\" . \r\nСпоред Хан Македония е направила голяма крачка напред с промяната на името, за да изпълни условията за започване на преговори за членство в Европейския съюз. \r\n\"Официално Скопие свърши забележителна работа по изпълнението на всички условия за започване на преговори за членство в ЕС. Трябва да признаем огромния напредък, постигнат от Северна Македония в преодоляването на двустранните конфликти, което беше предпоставка за бъдещо членство\", отбеляза Хан в интервю пред Радио \"Свободна Европа\", цитирано от изданието. \r\nВ европейските среди обаче се твърди, че Македония няма да получи дата за преговори през юни, но през лятото държавите-членки ще обсъдят кога да започнат преговорите.  \r\nКоментирайки информацията, че решението за започване на преговорите за присъединяване на югозападната ни съседка към Общността ще бъде отложено за по-късна дата, Хан поясни, че \"намерението винаги е било решение да се вземе през лятото\". Това означава, твърдят от редакцията, че решението за стартиране на преговорите ще бъде взето лятото, но самите преговори няма да започнат тогава.  \r\nСпоред неофициална информация от ЕС има признаци, че в Брюксел обмислят възможно обсъждане за началото на преговорите за присъединяване на министерската среща през юли, която ще бъде първото важно заседание на Общността в рамките на финландското председателство на Европейския съвет. Скандинавската страна ще поеме ротационното председателство на 1 юли. \r\n***  Идеята за корекция на границите не е опция на масата за преговори между Косово и Сърбия, но все още не е мъртва. Това твърди депутатът от парламента в Прищина Илир Деда, отбелязва електронното издание на водещия косовски ежедневник  Koha Ditore . \r\n\"Позицията на Германия потвърждава, че корекцияra на границите не се взема предвид като вариант за нормализиране на двустранните отношения. Но мисля, че на Запад все още има силно лобиране, за което се плаща\", цитира изданието думите на Деда.  \r\nСпоред него, докато президентът на Косово Хашим Тачи води диалога със Сърбия, идеята няма да излезе от дневния ред. \r\n\"Темата за корекция на границите не е на масата, но тя не е мъртва. Тя ще бъде жива, докато Тачи остава в диалога\", твърди Деда. \r\n***  Президентът на Република Кипър Никос Анастасиадис разкритикува забележките на британския министър на външните работи Алън Дънкан, който хвърля съмнение върху икономически права на източния средиземноморски остров. Съгласно думите му, правителството в Никозия ще подаде жалба до британския премиер Тереза Мей заради \"неприемливите\" забележки на първия дипломат на Лондон, съобщава електронното издание на водещия атински ежедневник  Kathimerini . \r\nПрипомня се, че по-рано Дънкан заяви пред британските депутати, че Турция не бива да сондира в областите, в които \"суверенитетът се оспорва\",  \r\nАнастасиадис описва действията на Турция в Изключителната икономическа зона (ИИЗ) на острова като \"нова инвазия\". На свой ред Анкара твърди, че действията й са в съответствие с международното право и че сондира в континенталния си шелф. \r\n***", "date": "2019.05.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/05/15/2658042/burgas-predstoi-otvaryane-na-sistemata-za-elektronen-priem-na-parvoklasnitsi-v-pomorie-za-testova-registratsiya.html", "text": "Системата за електронен прием в първи клас, през учебната 2019/2020 г., в град Поморие ще бъде тестово отворена от 10.00 ч. на 15 май 2019 г. и ще продължи до 19 май 2019 г. Това съобщиха от пресцентъра на  Община Поморие . В този период родителите имат възможност пробно да регистрират, редактират и отказват заявления за прием. Същинската регистрация на първокласници ще започне на 23 май и ще продължи до 31 май 2019 г. Преди да се пристъпи към подаването на заявление (регистрация), препоръчваме подробно да се разгледа информацията за работа със системата, в какви срокове се провежда записването и класирането, както и критериите за класиране и необходимите документи. С последните промени в наредба № 10 от 01.09.2016 г. за организация на дейностите в училищното образование към водещия критерии, близост до учебното заведение по постоянен или настоящ адрес, е добавена възможността в първа група автоматично да влизат деца, чиито братя или сестри до 12-годишна възраст са ученици в същото училище. В тази връзка при регистрация на заявлението в електронната система за прием, ако детето има брат/сестра до 12-годишна възраст, които са ученици в същото училище, независимо от адреса избирате първа група отседналост – постоянен/настоящ адрес в района на училището, непроменян в последните 3 години. Датата на първото класиране е 5 юни 2019 г., когато ще бъдат обявени резултатите и след която ще започне записването на децата в училището, в което са приети. Родителите, които не са обезпечени с интернет достъп, могат да подадат заявления на хартиен носител в училищата, които са им първо желание. В тези случаи данните се качват в системата от учебното заведение. Предимствата в онлайн подаването са във възможността за нанасяне на промени, спестяване на време и по-лесното проследяване на резултатите", "date": "2019.05.15", "title": "Бургас: Предстои отваряне на системата за електронен прием на първокласници в Поморие за тестова регистрация"}
{"url": "http://www.focus-news.net/news/2019/05/15/2658043/politika-sarbiya-kak-cherna-gora-stana-pole-za-interesite-na-velikite-sili.html", "text": "Никой не вярваше, че присъдата за предполагаемия опит за \"държавен преврат\", произнесена наскоро в Подгорица, ще предизвика такъв силен интерес от страна на великите сили. Посолството на САЩ в Черна гора поздрави с въодушевление решението на магистратите да разпоредят 68 г. затвор за обвиняемите по делото, а текстът на присъдата дори бе публикуван на официалната интернет страница на Държавния департамент на САЩ. Освен американците, задоволство показаха и британците, отбелязва електронното издание на сръбския ежедневник  \"Политика\"  в статия, озаглавена \"Как Черна гора стана игрално поле за интересите на великите сили\".  \r\nСлед първоначалния ентусиазъм около решението, взето в съдебната зала на Върховния съд в Подгорица, САЩ доказаха, че вълнението им не е съвсем искрено. Списание Foreign Policy първо забеляза, че поздравленията към Черна гора се изпариха - сякаш по вълшебен начин.   \r\nСпоред медиите този ход от страна на Вашингтон е бил вдъхновен от посещението на държавния секретар Майк Помпео в Русия и неговата мисия в преговорите с руския си колега Сергей Лавров и президента Владимир Путин. Явно американците са стигнали до заключението, че подчертаването на руската роля в опита за \"преврат\" в Черна гора ще бъде пречка в диалога с Кремъл, който последователно твърди, че целият съдебен процес в Подгорица е бил политически мотивиран фарс и нищо повече.  \r\nАферата около \"преврата\" бе съпътствана от някои други, най-малко необичайни обстоятелства. Така сръбският гражданин Бранка Милич, който бе осъден на три години затвор за \"тероризъм\", бе отведен в сградата на сръбското посолство в Подгорица в началото на процеса и все още се намира там. Върховният съд не обяви мярка за продължаване на задържането му, но остава остава неясно и никой представител на съдебната власт не иска да коментира дали заповедта, издадена от компетентните органи на Черна гора, е прекратена. Адвокатът му Югослав Кърпович заяви пред белградския вестник, че \"съдът изобщо не коментира задържането на Бранка, което означава, че не е анулирал ареста и той все още е в сръбското посолство в Подгорица\". \r\nСпоред политическия анализатор и председател на НПО \"Свобода за хората\" Бошко Вукичевич няма съмнение, че процесът и присъдата на лидерите на сръбските партии са продължение на дискриминацията срещу сърбите в Черна гора и опитите на властта да ги \"опитоми\".  \r\n\"Дискриминацията на сръбския народ в Черна гора придобива драматични измерения. Това се отразява преди всичко в мизерното представителство на сърбите в публичната администрация; в повечето случаи те не получават работа и са по-бедни от другите, само защото са поели по пътя на своите предци\". Вукиевич припомня, за дискриминацията на Сръбската православна църква. Съгласно думите му, че властите в Подгорица използват присъдата по делото за \"преврата\" като инструмент за по-нататъшно \"изнудване и малтретиране хората\", а също и за избиране на благоприятен момент за други \"недостойни\" действия.  Тереза Герова", "date": "2019.05.15", "title": "\"Политика\" (Сърбия): Как Черна гора стана поле за интересите на великите сили"}
{"url": "http://www.focus-news.net/news/2019/05/15/2658139/ministar-kiril-ananiev-17-mln-leva-sa-otpusnatite-sredstva-za-spetsializiranata-bolnitsa-za-detski-bolesti-prof-ivan-mitev.html", "text": "Отпуснатите от правителството средства за детско здравеопазване ще бъдат разходвани по най-рационален начин. Това каза на брифинг в Министерски съвет началникът на клиниката по детска неврология и част от инициативния комитет на Специализираната болница по детски болести проф. Иван Литвиненко, предаде репортер на  Агенция „Фокус“  . „Излишно е да казвам колко беше труда работата ни през последните години, със сериозни рестрикции с напускане и пенсиониране на персонал. Имаше отделения, които се налагаше да бъдат затваряни по месец и да се работи само през деня с една сестра“, посочи проф. Литвененко. „Проблемът не беше в министър Ананиев, това с натрупани проблеми от години и никога не бяха решавани“, добави той. \r\nМинистърът на здравеопазването Кирил Ананиев увери, че отпуснатите средства допълнителни 3, 450 млн. лева за детско здравеопазване ще бъдат разходвани за закупуване на медицинска апаратура, 15 дихателни апарати и 50 кувьоза на стойност 1,250 млн. лв. Той каза, че за подобряване на детското и майчино здраве са одобрени 2 200 млн. лв., от които 1,7 млн. лв. за Специализирана болница за детски болести \"Проф. „Иван Митев“. „Останалите 500 хил. лв. са 30 здравно консултативни центрове за майчино и детско здраве“, уточни министър Ананиев.  \r\nДаяна ДЮЛГЕРОВА", "date": "2019.05.15", "title": "Министър Кирил Ананиев: 1,7 млн. лева са отпуснатите средства за Специализираната болница за детски болести \"Проф. Иван Митев“"}
{"url": "http://www.focus-news.net/news/2019/05/15/2658466/politsiyata-raboti-po-razsledvaneto-na-vtoro-ubiystvo-v-kostenets-obzor.html", "text": "Полицията работи по разследването на второ убийство в Костенец. Жертвата е 42-годишен мъж, чието тяло е открито в къща в съседство до дома на обявения за издирване преди дни Стоян Зайков, който е заподозрян за убийството на бившата си приятелка.  \r\n38-годишната Милена Шишкова бе открита в безпомощно състояние, близо до дома ѝ на 10 май сутринта. Смъртта ѝ настъпи, вследствие на огнестрелна рана в главата. Откритият в сряда мъж е трети братовчед на издирвания Зайков, по тялото му също е открита огнестрелна рана, този път в областта на брадата. По последни данни 42-годишният мъж е бил видян за последно около 18.00 часа във вторник. Негов роднина, който го потърсил в дома му, се натъкнал на тялото му и подал сигнал в полицията. 42-годишният е живеел е сам, тъй като към момента е разделен със съпругата си, от която има и дете.  \r\nПри проведени преди време разговори с простреляния мъж, той не е споделил никакви притеснения. От проведените разпити няма данни за взаимоотношения между него и 38-годишната жена на братовчед му. \r\nКъм този момент няма категорични данни и доказателства, че заподозреният извършител на първото убийство е автор и на второто, като в процеса на работа по случая не изключваме нито една версия, включително и тази, заяви главният секретар на МВР гл. комисар Ивайло Иванов. \r\nПо думите му нови сигнали за издирвания мъж няма, а всички, получени до момента, са проверени. Проверени са и всички места, където евентуално може да е пребивавал заподозреният. Към този момент не е получен сигнал, в който категорично да се твърди, че мъжът е забелязан в района или на друго място.Административният ръководител на Софийска окръжна прокуратура Наталия Николова подчерта, че двете убийства са извършени с две различни оръжия, като към момента все още продължава огледът на местопроизшествието.  \r\nПредприети са допълнителни мерки за гарантиране на безопасността на гражданите - съставът на Специализирания отряд за борба с тероризма е на място в Костенец, насочени са и допълнителни сили от Дирекция „Жандармерия“.", "date": "2019.05.15", "title": "Полицията работи по разследването на второ убийство в Костенец (ОБЗОР)"}
{"url": "http://www.focus-news.net/news/2019/05/15/2658454/rabotata-po-prerabotvaneto-na-natsionalnata-strategiya-za-deteto-shte-zapochne-nay-rano-prez-yuni-obzor.html", "text": "Работата по преработването на Националната стратегия за детето ще започне след европейските избори. Това стана ясно от думите на  министъра на труда и социалната политика Бисер Петков . Той припомни, че проектът за стратегията в предложения за обсъждане в началото на годината вид е спрян по разпореждане на министър-председателя. „След края на месец май, надявам се обстановката да бъде по-нормална, за нормален диалог, а не да бъде истерична, да можем да продължим работата в посока преработка на предложения проект на Национална стратегия на детето“, обясни министър Петков. Министърът заяви, че в публичното пространство има доста спекулации и фалшиви новини, свързани с текстовете на стратегията и подчерта, че протестите, които продължават да се генерират в социалните мрежи срещу тази стратегия, нямат основания. \r\nМинистър Петков отхвърли и появилите се в публичното пространство твърдения, че са направени законодателни промени с цел отнемане на деца. По думите му тези норми, за които се твърди, че са въведени от Стратегията за детето, съществуват вече от години. „Не се дават допълнителни права и правомощия на социалните работници да се наместват и принудително да отнемат деца от техните семейства“, отбеляза Петков. Той уточни, че направените промени целят да се усъвършенстват мерките за координиране между различните институции за превенцията на изоставени деца и тяхната реинтеграция в обществото. В Закона за закрила на детето са разписани и мерки при изоставени деца с увреждания. По никакъв начин обаче промените в законите не дават допълнителна права на социалните работници, а служат за превенция на риска от изоставяне на деца. \r\nНяма да допуснем да се отнемат деца от семействата просто с едно позвъняване на вратата, увери  председателят на Държавната агенция за закрила на детето Елеонора Лилова . „Ние не крадем деца“, заяви тя и уточни, че няма да се отнемат права на родители, нито да се противопоставят правата на децата срещу тези на родителите.  \r\nПо-рано  премиерът Бойко Борисов  също отбеляза, че много ясно се е разпоредил Стратегията за детето в предишния ѝ вид да бъде спряна. „Национална стратегия за детето 2019-2030 г. няма. Много ясно се разпоредих да се прави с абсолютно всички мнения и категорично да защитава детето“, заяви той и възложи на социалния министър всеки ден да прави брифинги и да казва, че такава стратегия няма. „Такава стратегия няма. Защо продължават да лъжат не знам“, коментира още Борисов. По думите му такава стратегия ще бъде приета едва когато мине през всички обсъждания, така че хората да бъдат спокойни. Министър-председателят определи като спекулации твърденията, че деца ще бъдат взимани от техните семейства и подчерта, че целта на стратегията е да защити децата.  Омбудсманът Мая Манолова  също излезе с позиция по документа, като заяви, че постъпилите множество декларации, подписки и становища до институцията ясно показват, че има проблем в диалога между държавните институции и родителите. Според нея проектът на Национална стратегия за детето 2019-2030 г. да бъде изцяло оттеглен от правителството и вместо това е необходимо изработването на нова стратегия, която ясно и категорично да изведе и намери баланса между най-добрия интерес на детето и съхраняването на целостта на семейството. Тя отбеляза, че в новия документ изрично трябва да се подчертае, че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Манолова настоява и за провеждането на широка и задълбочена обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството.  \r\nМеждувременно в социалните мрежи продължава организирането на  протести срещу спряната Национална стратегия за детето , като следващите такива са насрочени за предстоящите почивни дни. Според родителите документът застрашава българското семейство и не дава конкретни насоки по отношение на насилието над деца, а поставя общи условия, според които родителите могат да бъдат неспособни да осигурят необходимите условия за детето си. Протестиращите се обединяват и около тезата, че стратегия не отразява състоянието на самото семейство и не работи за финансовото подпомагане на родителите с цел детето да остане в семейството. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск и възможността децата анонимно да подават сигнали за проблем в семейството.", "date": "2019.05.15", "title": "Работата по преработването на Националната стратегия за детето ще започне най-рано през юни (ОБЗОР)"}
{"url": "http://www.focus-news.net/news/2019/05/15/2658046/pregled-na-osnovnite-temi-v-burgaskiya-pechat.html", "text": "„23-ма инвалиди се борят за едно паркомясто“ е водещото заглавие от първата страница на  вестник „Черноморски фар“ . Местен бабаит се перчи с ВИП-стикера си и УКОРС проверява неправомерно паркиране, пояснява материала. „Нови случаи на ухапани от кърлежи“ е друго заглавие от страниците на ежедневника. Всеки пети кърлеж е заразен с лаймска болест. Предупрежденията се оказаха основателни – за седмица в Бургас са регистрирани още двама ухапани от кърлежи, пише още вестникът. „Бургасбус“ навакса пасиви от 3.5 милиона, остава на загуба с 500 хиляди“ е още едно заглавие от страниците на вестника. За 2017 дружеството натрупа сериозни пасиви от 3.9 милиона лева. Управителят на фирмата заявил пред комисията по транспорт, че е имал желанието да излязат на нула, но независими фактори наклонили везните да останат на загуба от 539 хиляди лева, уточнява статията. „На битка с пластмасата в Черно море“ е темата на деня в днешния брой на Черноморски фар“. 44% от жителите на Бургас полагат усилия да ограничат използването й, ще има първи конгрес и семинар по проект „Стратегия за нулеви отпадъци за добро състояние на околната среда“ в града, пише още вестникът.", "date": "2019.05.15", "title": "Преглед на основните теми в бургаския печат"}
{"url": "http://www.focus-news.net/news/2019/05/15/2657941/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.00 часа президентът Румен Радев ще приеме на „Дондуков“2 министъра на правосъдието Данаил Кирилов. От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова. \r\n*** \r\nОт 13.00 часа в Шуменския университет „Епископ Константин Преславски“ вицепрезидентът Илияна Йотова организира Студентска лаборатория „Тема: Европа“. \r\n*** \r\nОт 09.00 часа Народното събрание ще проведе заседание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 13.00 часа в Министерския съвет ще се състои заседание на Координационното звено по Механизма за съвместна работа на институциите по обхващане и включване на деца и ученици в образователната система. \r\n*** \r\nОт 11.00 часа, министърът на транспорта, информационните технологии и съобщенията Росен Желязков ще посети полигона за практическа подготовка на морски лица, към „Български морски квалификационен център“ ЕАД. \r\n*** \r\nОт 17.00 часа министър Боил Банов и Н.Пр. Роналд Дофинг – извънреден и пълномощен посланик на Люксембург ще присъстват на откриването на изложбата „Кралско вълшебство от порцелан“, представяща културното наследство на Люксембург. \r\n*** \r\nОт 09.00 часа 4 състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.   \r\n*** \r\nОт 09.00 часа 9 състав на Специализирания наказателен съд ще заседава по делото срещу Златко К. и др., обвинени в организиране и ръководене на престъпна група.  \r\n*** \r\nОт 09.00 часа УМБАЛ и ДКЦ \"Александровска\" ще бъдат част от Националната кампания за безплатна профилактика на рака на кожата Евромеланома '2019. \r\n*** \r\nОт 09.00 часа в хотел „Маринела“ pаместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА. В 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия“. \r\n*** \r\nОт 09.30 часа в БТПП Съветът по иновации при БТПП организира кръгла маса на тема: „Предизвикателства пред държавната администрация за развитието на иновациите и технологиите у нас при програмирането на Програмен период на ЕС 2021-2028 г.“ \r\n*** \r\nОт 09.30 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа в зала „Триадица“ Мария Гроздева ще открие спортен празник „Спортни лъвчета” 2019, посветен на Деня на спорта, организиран от „ЛЕВСКИ-Спорт за всички“. \r\n*** \r\nОт 10.00 часа 7 състав на Софийския градски съд ще заседава по делото срещу Максим М. (сключване на неизгодна сделка). \r\n*** \r\nОт 10.00 часа пред Министерски съвет ще се проведе рротест на 300 малки ВЕИ с мощност до 200KW.  \r\n*** \r\nОт 10.00 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа 11 състав на Специализирания наказателен съд ще заседава по делото срещу Симеон Т., Добрин Д. и др., обвинени в организиране и ръководене на престъпна група.  \r\n*** \r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г. и др., обвинени в организиране и ръководене на престъпна група.  \r\n*** \r\nОт 10.00 часа 3 състав на Специализирания наказателен съд ще заседава по делото срещу Валентин П., Ивайло П. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Йордан Ш., обвинен в безстопанственост.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Михаил Ст., престъпление по чл. 108 НК.  \r\n*** \r\nОт 10.30 часа в Дома на Европа българският екип на Европейския център за наблюдение на изборите (ЕЕМС) публично ще оповести първите междинни резултати от направения до момента мониторинг на посланията, символите и нагласите в предизборната кампания на основните политически партии, участващи в надпреварата за Европейски парламент. \r\n*** \r\nОт 11.00 часа 18 състав на Специализирания наказателен съд ще заседава по делото срещу Андреан А., Благо А. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще заседава по делото срещу Алексей З. за подкуп.  \r\n*** \r\nОт 11.00 часа 9 състав на Специализирания наказателен съд ще заседава по делото срещу Петър П., обвинен в трафик на хора.  \r\n*** \r\nОт 11.00 часа в залата на Прес авто клуб България ще се проведе пресконференция по повод предстоящия първи кръг от шампионата по Затворен маршрут и писта - Писта \"Лики Моли\". \r\n*** \r\nОт 11.30 часа в най-голямата зала на НСА – Аула Максима Димитър Бербатов ще изнесе открита лекция в НСА. \r\n*** \r\nОт 12.00 часа в депото на гараж „Земляне“ Йорданка Фандъкова ще присъства на представянето на 20 нови автобуса. \r\n*** \r\nОт 12.00 часа в Кино Култура (ул. „Сан Стефано“22) ще се проведе пресконференция на тема „Вземи краката си в ръце“, поставяща началото на национална информационна кампания за превенция на хроничната венозна болест. \r\n*** \r\nОт 18.00 часа в Централна зала на Националния археологически музей ще се състои официалното откриване на изложбите с римски мозайки. \r\n*** \r\nОт 18.00 часа на различни места в столицата ще се проведе инициативата „Нощ на литературата“.  \r\n*** \r\nОт 18.00 часа в зала „Надежда” на Столична библиотека ще бъде представена книгата, посветена на най-стойностния български маринист Никола Радев. \r\n*** \r\nОт 18.30 часа в античен културно-комуникационен комплекс „Сердика“ – под купола на Ларгото ще се проведе Музикално-танцовият спектакъл „Нюанси в изкуството”. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се проведе майската среща от поредицата беседи и дискусии под надслов „Православие и съвремие“. \r\n*** \r\nОт 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. \r\n*** \r\nОт 18.30 часа в Клуба на Столична библиотека с водещ  Пламен Дойнов ще се проведе поетическо четене на тема „Европа“ с участието на членове на Сдружение на български писатели. \r\n*** \r\nОт 19.00 часа в кино „Одеон“ ще се състои официалната премиера на документалния български филм „Студената война“ на режисьора Радослав Илиев. \r\n*** \r\nОт 10.30 часа в зала № 5 в сградата на Община Благоевград ще се проведе заключителна пресконференция по проекта по проект  „Изграждане на социални жилища в IV- ти микрорайон“.  \r\n*** \r\nОт 11.30 часа на ул. \"Роден край\" № 37 ще се състои официалното откриване на обект по проект „Изграждане на социални жилища в IV- ти микрорайон, Договор № BG16RFOP001-1.008-0002-C01, Анекс № BG16RFOP001-1.008-0002-C02 и Анекс № BG16RFOP001-1.008-0002-C03, който се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие.  \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 18.00 часа в книжарница „Хеликон“ на площад „Тройката“, бар „Papa Beer“ на ул. „Милин Камък“ 1 и Bar'Celona Cafe & Bar на ул. „Aлександровска“ 16 ще се прожведе инициативата \"Нощ на литературата\".  \r\n*** \r\nОт 11.00 часа ще се състои откриване на реновираната АГ болница\"Проф. д-р Д. Стаматов\". \r\n*** \r\nОт 13.00 часа в пресклуба на БТА ще се състои пресконференция на проф. Пламен Легкоступ, бивш ректор на Великотърновския университет - мандат 2007-2015 година и настоящ кандидат за председател на Общото събрание на университета в предстоящите избори за ръководни органи на висшето училище за мандата 2019 - 2023 година. \r\n*** \r\nОт 14.30 часа в Първи учебен корпус на факултет „Общовойскови” на НВУ „Васил Левски”, Велико Търново ще бъде открита изложба, посветена на 140-ата годишнина от завършването на първия випуск на военното училище.  \r\n*** \r\nОт 16.00 часа в Читалище „Надежда – 1869“ ще се проведе среща с писателката Ана Стоянова. \r\n*** \r\nОт 17.00 часа в Музей „Сарафкина къща“ ще бъде открита изложба „Българската шевица – мост във времето“.  \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Минимализма в българската живопис 1944-2019“ с куратори Красимир Русев и Румен Жеков. \r\n*** \r\nОт 18.00 часа в ХГ „Борис Денев“, Църква „Св. св. Петър и Павел“, Клуб 7, Австрийска библиотека ще се проведат литературни четения по повод Европейска инициатива „Нощ на литературата“.  \r\n*** \r\nОт 19.00 часа в МДТ „Константин Кисимов“ ще бъде представен спектакъла на ДТ – Варна „Бащи, лъжи и още нещо“.  \r\n*** \r\nОт 19.00 часа в Читалище „Надежда – 1869“ ще бъде представена театрална постановка на НЧ „Напредък-1911“ - с. Шемшево.  \r\n*** \r\nОт 19.00 часа на Стадион „Ивайло“ ще се проведе Фитнес на открито – безплатна тренировка.  \r\n*** \r\nОт 11.00 часа кметът на Община Видин Огнян Ценков ще присъства на тържеството за официалното изпращане на випуск 2019 в СУ \"Цар Симеон Велики\" в гр. Видин. \r\n*** \r\nОт 16.00 часа Регионална библиотека „Михалаки Георгиев” ще бъде представена самостоятелната изложба живопис на Радостин Иванов. \r\n*** \r\nОт 14.00 часа в митрополитския храм “Св. Николай Мирликийски” за трета поредна година Врачанският митрополит Григорий ще отслужи молебен за всички ученици от епархията, които завършват средното си образование.  \r\n*** \r\nОт 11.00 часа ще бъде направена първа копка по проект „Модернизация и внедряване на мерки за енергийна ефективност на Детска градина “Първи юни“, град Горна Оряховица. \r\n*** \r\nОт 18.00 часа в НЧ „Иван Вазов-1893“ ще се състои тържествен концерт по повод 35 години Женски народен хор при НЧ „Иван Вазов-1893“. \r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще бъдат четени откъси от произведения на съвременни европейски автори, като част от инициативата „Нощ на литературата“. \r\n*** \r\nОт 09.30 часа ще се състои изпращане на абитуриенти от СУ „Стефан Караджа“. \r\n*** \r\nОт 18.00 часа в Музея на фотографията в Казанлък ще бъде открита изложбата „Отражения“ на Александър Иванов. \r\n*** \r\nОт 11.00 часа МБАЛ „Д-р Атанас Дафовски“ предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\". \r\n*** \r\nОт 08.30 часа в Художествена галерия „Владимир Димитров – Майстора” Красимир Георгиев, който бяга по така наречения Коридор № 8, който свързва България, Северна Македония и Албания ще бъде изпратен от кмета на Община Кюстендил Петър Паунов.  \r\n*** \r\nОт 10.00 часа в залата на Възрожденското училище ще се проведе съвещание к кметовете и кметските наместници на селата от община Кюстендил.  \r\n*** \r\nОт 17.00 часа в Приемната на Община Ловеч в Бароковите къщи ще гостува Изложбата „Кралско вълшебство от порцелан“. \r\n*** \r\nОт 10.00 часа в заседателната зала на ОДМВР-Монтана ще се проведе редовен месечен брифинг.  \r\n*** \r\nОт 15.00 часа Паметник на писателя Агоп Мелконян ще бъде поставен в Двора на кирилицата край град Плиска. \r\n*** \r\nОт 10.30 часа от пл. „Стефан Стамболов” започва тържествено шествие. От 11.00 часа  на пл. ,,Възраждане\" ще се състои тържествен  ритуал по повод празника на града. \r\n*** \r\nОт 11.20 часа на пл. ,,Възраждане\" ще се състои концерт с участието на танцова  група „Северно сияние” – Ростов на Дон, Общински хор „Гена Димитрова” и вокална група „Арлекино” при читалище „Съгласие”. \r\n*** \r\nОт 12.30 часа РИМ – Плевен, ще бъде открита фотоизложба „Ростов днес” и изложба „55 години Плевен – Ростов на Дон”. \r\n*** \r\nОт 20.00 часа на пл. „Възраждане” ще се състои концерт на групите  „Тейкинг хийт“” и ,,Легендите\". \r\n*** \r\nОт 23.00 часа на пл.  „Възраждане” ще се състои тържествена заря. \r\n*** \r\nОт 10.00 часа на лекоатлетически стадион „Пловдив” ще се проведе областно състезание „Млад огнеборец“. \r\n*** \r\nОт 10.00 часа в Дом на културата “Борис Христов” ще се проведе Състезание-викторина под мотото „Живей безопасно“. \r\n*** \r\nОт 10.00 часа в Стария град кметът на Пловдив инж. Иван Тотев ще даде старта на дейностите по реставрацията и реновирането на Постоянната експозиция на Градска художествена галерия – Пловдив, която се намира на ул. „Съборна“№14 А. \r\n*** \r\nОт 10.30 часа в междублоковото пространство на бул.”България” №230, ул.”Факел” и ул.”Генерал Кутузов” в кв.”Захарна фабрика” ще бъде официално открита нова детска площадка. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта човек. \r\n*** \r\nОт 11.00 часа в заседателната зала на община Пловдив ще се проведе пресконференция с участието на заместник-кмета Георги Титюков и представители на Медицинския университет във връзка с предстоящия първи Фестивал на пешеходеца. \r\n*** \r\nОт 18.00 часа в 11 читателски гнезда, разположени в сърцето на града „Нощ на литературата“ ще се проведе в Пловдив. \r\n*** \r\nОт 17.30 часа на сцената на НЧ „Просвета 1888” ще се проведат „Майски празници“ Поморие 2019. \r\n*** \r\nОт 10.00 часа в Общински младежки дом – гр. Перник (Конферентна зала) ще се състои представяне на резултатите по проект „Популяризиране на обичая Сурва чрез интерактивна интернет страница” по дог. № 118-N-19/01.06.2018, финансиран от Национален фонд „Култура”. \r\n*** \r\nОт 10.30 часа в двора  VI  СУ “Св. Св. Кирил и Методий“ ще се състои патронен  празник и изпращане на абитуриенти. \r\n*** \r\nОт 12.30 часа в НЧ „Просвета - 1909г .” гр.  Батановци, библиотека ще се състои Екскурзия в библиотеката - запознаване на децата от 1-ви клас с правилата в нея. \r\n*** \r\nОт 16.30 часа в Театрален салон „Георги Русев“ ще се състои честване на 70 години ДГ „Родолюбче“. \r\n*** \r\nОт 18.00 часа в РБ „Св. Минков”, голяма читалня, Общински младежки дом, конферентна  зала, Галерия „Марин Гогев” кв. „Изток“, ще се проведе инициативата „Нощ на литературата“ с четене на литературни произведения на съвременни автори от Балканите и Европа. \r\n*** \r\nОт 18.00 часа РБ „Светослав Минков“ , НЧ „Съзнание“ и Общински младежки дом ще се включат в инициативата \"Нощ на литературата\". \r\n*** \r\nОт 16.00 часа на алеята до хотел „Дунав“ министърът на отбраната Красимир Каракачанов ще участва в националната информационна кампания „Бъди войник“. От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, и представителния духов оркестър на Военноморските сили и местни изпълнители. \r\n*** \r\nОт 09.00 часа в ОУ „Проф. д-р Асен Златаров“ - Смолян ще се проведе Националната ученическа викторина по безопасност на движението „Да запазим децата на пътя“, награждаването на участниците ще бъде от 12:30 часа. \r\n*** \r\nОт 14.00 часа в РДТ „Николай Хайтов“  - гр. Смолян, Зала 1,  ще се състои „Алиса в страната на чудесата“ – балет на Държавна опера Бургас.  \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „Спящата красавица“ – Балет-феерия в три действия. \r\n*** \r\nОт 10.00 часа в 05 ОУ „Митьо Станев“ (ул. „Стефан Стамболов“ 19, гр. Стара Загора) ще се проведе закриването на олимпиада по безопасност на движението по пътищата „Стани безопасен на пътя с Aй енд Джи Брокерс“. \r\n*** \r\nОт 10.00 часа в заседателната зала на УМБАЛ \"Проф. д-р Стоян Киркович\" ще се състои пресконференция на изпълнителния директор болницата проф. д-р Йовчо Йовчев. \r\n*** \r\nОт 10.00 часа в Регионален исторически музей ще бъде открита веществено-документална изложба „170 години старозагорска църковно – училищна община“ и ще се проведе кръгла маса на тема: „Приносът на българската църковно – училищна община за запазване на националната ни идентичност през възраждането“. \r\n*** \r\nОт 17.00 часа в Оперен театър ще се състои тържествен концерт 50 години детска градина №20 „Мир“. \r\n*** \r\nОт 18.00 часа в „Читателски гнезда“ в целия град ще се проведе инициативата „Нощ на литературата“. \r\n*** \r\nОт 18.30 часа в Зала „Байер“ ще бъде представена „Будни сънища“ – изложба живопис и малка пластика на Светлин и Данко Стоеви. \r\n*** \r\nОт 12.00 часа в Малката зала на Областна администрация Хасково ще бъдат обявени двойките, които ще бъдат финансирани от кампанията „За повече деца в България“ на областния управител на Хасково и фондация „Искам бебе“. \r\n*** \r\nОт 10.30 часа в Корпус 2 на Шуменският университет, ще бъде представена документална изложба „120 години от рождението на Панчо Владигеров“ на Държавен архив-Шумен. \r\n*** \r\nОт 10.30 часа в Корпус 2 на Шуменският университет ще се състои  годишен концерт на студенти от специалността „Педагогика на обучението по музика“. \r\n*** \r\nОт 11.00 часа в Корпус 2 на Шуменският университет ще бъде представена изложба на изделия от различни конструктивни материали. \r\n*** \r\nОт 13.00 часа в аулата на Шуменския университет „Епископ Константин Преславски“ вицепрезидентът на Република България Илияна Йотова организира Студентска лаборатория „Тема: Европа“.  \r\n*** \r\nОт 16.00 часа в сградата на КОЦ ще се проведе извънредно съвместно заседание на икономическа, здравна и бюджетна комисии. Д-р Караниколов ще информира за състоянието на КОЦ. Заседанието има информативен характер.  Входът е на новата пристройка, качването е с асансьор с чип, на входа ще ни посрещнат.  \r\n*** \r\nОт 17.30 часа в зала „Арена Шумен“ ще се проведе спортния празник „Весел старт“. \r\n*** \r\nОт 17.30 часа За поредна година Регионална библиотека „Стилиян Чилингиров“ се включва в международната инициатива „Нощ на литературата“. \r\n*** \r\nОт 14.30 часа на път II-53 - 800 метра преди село Тамарино, община Стралджа, област Ямбол, Електроенергийният системен оператор ще постави началото на електропровод 400 kV между Марица изток и Бургас. \r\n*** \r\n*** \r\nОт 11.00 часа на площада, в гр. Годеч, Петър Витанов ще се срещне с граждани в центъра на града. В 15.00 часа в салона на читалището в с. Искрец, общ. Своге, той ще се срещне с граждани. В 18.30 часа в читалище \"Иван Вазов 1947\", в гр. Констинброд, Витанов ще се срещне с обществеността.  В 10.30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес.  В 17.45 часа, в парк \"Възраждане\", гр. София, Сергей Станишев ще се срещне с жители. В 18.15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани. \r\n*** \r\nЛиляна Павлова ще се включи в конференцията „Моята Европейска община”, която ще се проведе в заседателната зала на Общинския съвет в гр. Аксаково.  \r\n*** \r\nОт 14.30 часа в Концертното студио на Радио Варна Лиляна Павлова ще се срещне с представители на Камарата на строителите. В следобедните часове тя ще се срещне с граждани и на организираната изнесена приемна в центъра на морската столица. По-късно по инициатива на структурата на ГЕРБ в район „Одесос” кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом. От 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ. \r\n*** \r\nОт 15.00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18.00 часа, в клуба на БСП, в район Владислав Варненчик в града, той ще се срещне с граждани. \r\n*** \r\nОт 19.00 часа в ДКС „Васил Левски“ започва основното предизборно събитие на ГЕРБ за област Велико Търново, на което ще бъдат представени кандидатите за евродепутати от листата на ГЕРБ и СДС. \r\n*** \r\nОт 09.30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11.30 часа, на площада в центъра на гр. Монтана, те ще се срещнат с граждани. В 14.00 часа в центъра на гр. Берковица, Йончева и Модева ще се срещнат с жители. \r\n*** \r\nОт 11.00 часа в кметството на с. Извор, общ. Радомир, Крум Дончев ще се срещне с жители на общината. \r\n*** \r\nОт 16.00 часа в центъра на гр. Плевен, Цветелина Пенкова ще се срещне с обществеността. В 18.00 часа в х-л \"Ростов\" в града, тя ще се срещне с младежи. \r\n*** \r\nОт 15.00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". В 11.00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13.00 часа, в сградата на общината, в гр. Карлово, тя ще се срещне с граждани. \r\n*** \r\nОт 16.30 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и Даниел Панов ще бъдат в град Полски Тръмбеш, където ще се срещне с актива на ГЕРБ. \r\n*** \r\nОт 10.30 часа в читалището в с. Ценово, Валери Жаблянов ще се срещне с жители. \r\n*** \r\nОт 09.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят ТПК  „Милан Василев“ където ще се срещне с представители и работници на предприятието. \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят свищовското предприятие „Устрем“  ООД, а по-късно и месопреработвателен комбинат „Биляна“ ООД, намиращ се в с. Българско Сливово. \r\n*** \r\nОт 12.15 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще се включат в организираната от ПГЕРБ – Свищов дискусия с представители на местния бизнес. Срещата ще се проведе в Конферентната зала на хотел „Калето“, намиращ се на ул. „Т. Пантелеев“ №2. \r\n*** \r\nОт 13.55 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и придружаващите ги лица ще разговарят със студенти и преподаватели от СА „Д. А. Ценов“, пред барелефа на дарителя, на ул. „Ем. Чакъров“.  \r\n*** \r\nОт 14.40 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят с. Овча могила, където ще се срещнат с местни жители. \r\n*** \r\nОт 11.00 часа в спортната зала на СУ „Иван Вазов“ двамата кандидати за евродепутати Андрей Новаков и Николай Диков ще се срещнат с абитуриенти. От 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж. \r\n*** \r\nОт 17.00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19.00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката. \r\n*** \r\nОт 15.30 часа в залата на Културен център Харманли кандидатът за европейски депутат от листата на ГЕРБ и СДС Андрей Новаков ще се срещне с жители на общината и симпатизанти. \r\n*** \r\nОт 10.00 часа на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11.30 часа в сградата на НТС в града, той ще се срещне със СОЗР и клуб \"Родолюбие\". В 13.00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18.30 часа в клуб \"Сакар\" в гр. Свиленград Христов ще се срещне с обществеността. \r\n*** \r\nОт 18.30 часа в салона на народно читалище „Георги Кондолов 1914 на ул. „Хан Аспарух“ кандидатът за евродепутат от ГЕРБ Ивелина Василева ще се срещне с жителите на град Царево.", "date": "2019.05.15", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2019/05/15/2657940/pregled-na-osnovnite-temi-v-svetovniya-pechat-agentsiya-fokus.html", "text": "Глобалното противопоставяне между САЩ и Русия, високият рейтинг на американския президент Доналд Тръмп, рекордно увеличените нива на въглероден диоксид в атмосферата и отказът на испанската фрегата да последва американския самолетоносач в персийския залив са сред темите на световния печат. \r\n***  Администрацията на Тръмп и нейните войнствени поклонници в САЩ говорят с нарастваща тревога за външна намеса в царящата във Венецуела вътрешнополитическа криза, а освен това обещават да проявят упоритост в противопоставянето с тази „не наша“ намеса. Те твърдят, че Русия, Китай, Куба и „Хизбулла“ подкрепят най-активно оказалото се буквално в обсада правителство на Николас Мадуро. Нещо повече, те твърдят, ако не е била помощта отвън, особено от страна на Русия и Куба, борещите се за демокрация опозиционни сили вече щяха да са принудили Мадуро да се откаже от властта. Когато на 30 април в Каракас избухнаха антиправителствени демонстрации, държавният секретар Майк Помпео заяви, че Мадуро вече е бил готов да се качи на самолета и да избяга в Хавана, но е променил решението си по настояване на руснаците, пише американското списание The National Interest в материал, представен без редакторска намеса. \r\nПо всичко личи, че американските ръководители преувеличават мащабите на руската намеса. Ако разгледаме безкомпромисните действия на Мадуро по време на всички антиправителствени демонстрации, то изказванията, че е готов да избяга от страната изглеждат неправдоподобни. Предаността на венецуелските военни към Мадуро засега е непоколебима и той продължава да има подкрепата на лявото гражданско опълчение. Тези фактори изиграха много по-голяма роля за запазването на властта в ръцете на Мадуро, отколкото Русия (или която и да е друга държава). \r\nВъпреки това, Русия определено се намесва в неспокойната политика на Венецуела. Москва оказва съществена финансова подкрепа на правителството на Мадуро, а освен това Кремъл дава сериозна военна помощ. През декември 2018 година Русия изпрати във Венецуела два стратегически бомбардировача, които могат да носят на борда ядрено оръжие, а през март тя изпрати там 200 свои военнослужещи, за да укрепи и модернизира противовъздушната отбрана на Каракас. Очевидно в страната има и стотици руски наемници, които помагат на силите за сигурност на Мадуро да се противопоставят на противниците на режима. Венецуелският външен министър допълнително повиши безпокойството и недоволството на Вашингтон, като заяви, че участието на руските военни в делата на страната му може дори да се увеличи. \r\nОт момента на провъзгласяването на доктрината Монро през 20-те години на XIX век, САЩ настояват на необходимостта да поставят в сферата на влиянието си Западното полукълбо. Руската политика във Венецуела представлява директно предизвикателство към тази доктрина и американското ръководство трябва да покаже недвусмислено, че продължаването на тези действия ще окаже рязко отрицателно въздействие на двустранните отношения. Струва си да припомним кубинския пример: правителство в Хавана беше военно-политически сателит на външни сили в продължения на десетилетия, въпреки че доктрината Монро цели да не допуска именно такива ситуации в Западното полукълбо. САЩ нямат права и основания да диктуват вътрешното устройство на Венецуела, но би било неблагоразумно от страна на Вашингтон да се съгласи със съществуването на втора враждебна държава-сателит на външни сили. \r\nАдминистрацията на Тръмп трябва да поиска от Русия уважително отношение към доктрината Москва, за да ограничи Москва връзките си с Венецуела до нормални дипломатически и икономически отношения. В същото време, е крайно важно американските официални лица да признаят факта, че САЩ и техните съюзници в НАТО демонстрират презрение към руската сфера на влияние и даже към ключовата за сигурността на Русия зона в Източна Европа. \r\nСписъкът от пагубни провокации на Вашингтон в този регион е много дълъг. С активната подкрепа и одобрението на САЩ, НАТО непрекъснато разширява границите си в източно направление, достигайки западните граници на Руската Феде3рация и даже включвайки в себе си трите прибалтийски републики, които са влизали в царска Русия и в Съветския Съюз. Започвайки от Джордж Буш-младши, Вашингтон призовава НАТО да се разшири още по-повече с включването на Грузия и Украйна. САЩ и техните съюзници увеличиха значително числеността на войските си в Източна Европа и Черно море и започнаха да правят военни учения там много по-често. Администрацията на Барак Обама се намеси безцеремонно във вътрешните работи на Украйна през 2014 година, за да лиши от власт демократически избраното проруско правителство и да постави на негово място прозападен режим. Оттогава Вашингтон практически превърна Украйна в свой военен съюзник. Той провежда маневри с украинската армия, а освен това доставя голямо количество оръжия на Киев. \r\nНамесата на Москва в делата на Венецуела, поне отчасти, има за цел да върне на Вашингтон за провокативната интервенционна политика в Източна Европа със същата монета. . Следователно, съществуват предпоставки за постигане на разумно споразумение, предвиждащо необходимата сдържаност от двете страни. Американските лидери трябва да информират руските власти, че са готови да се откажат от опитите си да включат Украйна и Грузия в НАТО и да преустановят всички военни връзки с Киев и Тбилиси, включително снабдяването с оръжия и съвместни учения. Вашингтон трябва също да прекрати практиката си да изпраща войски, самолети и кораби в Източна Европа и Черно море на \"ротационна основа\". С други думи, САЩ трябва да са готови да уважават руската сфера на влияние в този регион. \r\nКато компенсация администрацията на Тръмп би трябвало да поиска от Москва значително намаляване на „участието“ в делата на Венецуела и Куба. Администрацията трябва също да каже на Кремъл, че трябва да спре все по-големите си заигравки с лявото правителство на Никарагуа. По-специално, като част от това отстъпление, Русия ще трябва да спре да подсилва военното си присъствие в цялото Западно полукълбо. \r\nЗа да направят такова предложение, американските политически лидери ще трябва да покажат повече реализъм. Сферите на влияние винаги са играли важна роля в международните отношения и въпреки изказванията на видни представители на американската външнополитическа общност (относно неморалността на сферите на влияние и тяхното премахване след края на Студената война), те продължават да играят такава роля днес. Всички велики сили се стремят да наложат волята си на непосредствената си географска среда и за да се избегнат излишни конфликти, тази реалност трябва да бъде призната и третирана с уважение. Последните американски администрации нарушават този важен принцип и тяхното поведение предизвиква опозиция и ответни мерки, което води до нарастване на международното напрежение. Администрацията на Тръмп може да промени тази тенденция, като настоява Русия да се подчини на доктрината на Монро и да отхвърли съветите на ястребите, които смятат, че Съединените щати могат и трябва да затвърдят своето господстващо влияние в Украйна и други източноевропейски страни. \r\nБи било целесъобразно от страна на американските ръководители да предложат такава сделка – и по-добре рано, отколкото късно. \r\n***  Президентът на САЩ Доналд Тръмп премина критичният рейтинг от 50%, който му е нужен за преизбиране, тъй като милениалите и независимите избиратели са изразили преобладаващи предпочитания към него, пише американският вестник  Washington Examiner . \r\nПоследната анкета на Zogby показва, че одобрението за Тръмп е 51%, което е най-високото, откакто е президент. \r\nСобственикът на компанията и неин социолог Джонатан Зогби обясни, че увеличаването на рейтинга на Тръмп се дължи на доброто представяне на икономиката и може да е трудно обратимо, ако икономическото състояние на САЩ продължи да се подобрява. \r\nНеговото проучване открива, че някои групи, които преди това са били срещу президента, са започнали да го предпочитат, отчасти заради нарастващата увереност в икономиката и начина, по който Тръмп се справя с нея. По-конкретно става въпрос за милениалите и независимите избиратели. \r\nКато цяло, вероятните избиратели са казали, че предпочитат Тръмп пред демократите, когато става въпрос за „подобряване“ на икономиката – 46% срещу 42%. \r\n„Със солидна икономика, потенциално дълъг сезон на първични избори в Демократичната партия, плюс солидно увеличаване на доверието сред независимите, милениалите, избирателите в градовете и избирателите с висше образование и малцинствата, Тръмп може да е много труден за побеждаване през 2020 година“, твърди Зогби. \r\n„В допълнение към базата си на поддръжници, Тръмп би могъл да събере друга коалиция и да произведе друга невероятна победа, стига всичко да върви по план, но все още имаме много време в часовника на играта”, добавя Зогби. \r\nАнкетата на Zogbu е последната, която показва подобряване на рейтинга на Тръмп след публикуването на доклада на Робърт Мюлер за руската намеса в изборите през 2016 година. Дори Gallup, която проучва широки категории от „възрастни“, показва рекордно одобрение от 46%. \r\nИ, което е по-важното, рейтингът на Доналд Тръмп е по-висок от този на бившия президент Барак Обама на този етап от първия му мандат. \r\n„Одобрението за президента Тръмп получи помощ от доклада на Мюлер... Но това не е цялата история на това, защо рейтингът на президента достигна своя връх. Тръмп се издига иу върху позитивните икономически новини – рекордно високият фондов пазар, ниската безработица и солидния растеж на БВП в страната. В момента одобрението за президента Тръмп е по-високо от това на Обама в същия момент от мандата. Zogby Analytics даде 48% одобрение/52% неодобрение за Обама на 9 май 2011 година“, се казва в анализа на анкетата. \r\nВ изследването има две интригуващи констатации. От положителна страна, проучването установи, че 22% от демократите са одобрили Тръмп, което е изненада. Но също така е установено, че 59% от възрастните гласоподаватели не одобряват Тръмп, 59% срещу 41%. \r\nВ анализа на Zogby се правят следните изводи: \r\n„Одобрението за президента Тръмп е най-високото досега. Рейтингът му се покачва заради стабилния растеж на работните места, фондовия пазар, БВП и ниската безработица, но има потенциални външнополитически заплахи, като Иран, Северна Корея и търговската война с Китай, които могат да свалят сегашната му популярност сред избирателите“. \r\n„Освен добрата икономика и оправданието от доклада на Мюлер, добрият рейтинг на Тръмп се дължи на нарастване на популярността сред избирателите, които са образовани в колеж, избирателите, живеещи в западния регион, независимите, милениалите, мъжете от предградията, градските мъже и избирателите на средна възраст. Рейтингът на Тръмп се е подобрил с малцинствата - 27% от афро-американците и 45% от испанците одобряват президента - и двете числа са много добри исторически за Тръмп. \r\nСпоред последните статистически данни за заетостта, най-голям ръст на работните места в САЩ се наблюдава в големите до средните по големина градове, което също може да обясни добрата оценка на работата, която Тръмп получи от големите ии средните градски гласоподаватели - почти половината от всяка група одобрява работата му като президент и смята, че икономиката на САЩ ще бъде положителна през следващите четири години. \r\n***  Учени от Съединените щати са открили най-високите нива на въглероден диоксид в атмосферата на Земята, откакто са започнали записите, което поражда нова тревога за безмилостното увеличаване на емисиите на парникови газове, причинени от човека, пише  Japan Times . \r\nОбсерваторията на Мауна Лоа в Хавай, която следи атмосферните нива на CO2 от края на 50-те години на миналия век, в събота сутрин, откри 415,26 части на милион (ppm). \r\nСъщо така за първи път е установено, че обсерваторията измерва дневната базова линия над 415 ppm. \r\nПоследният път, когато атмосферата на Земята съдържаше толкова много въглероден диоксид, беше преди повече от 3 милиона години, когато световните нива на морето бяха няколко метра по-високи, а части от Антарктида бяха покрити с гори. \r\n„Това показва, че не сме на път да опазим климата. Броят продължава да нараства и от година на година става все по-висок”, каза Волфганг Лухт от Института за изследвания на въздействието на климата от Потсдам (PIK). \r\n\"Този брой трябва да се стабилизира.\" \r\nНо далеч от това да се стабилизират, нивата на СО2 - един от трите парникови газове, произведени при изгарянето на изкопаемите горива - се качват все по-бързо. \r\nРалф Кийлинг, директор на Института по океанография на Скрипс за CO2, заяви, че тенденцията вероятно ще продължи през 2019 г. - вероятно ще има Ел Ниньо година, в която температурите се покачват поради топлите океански течения. \r\n„Средният темп на растеж остава висок. Увеличението от миналата година вероятно ще бъде около 3 части на милион, докато средната стойност за последните години е 2,5 ppm“, каза той. \r\nПарижкото споразумение от 2015 г. призовава човечеството да блокира повишаването на температурата на Земята при „доста под 2 градуса по Целзий“ (3.6 Фаренхайт) в сравнение с нивата от преди индустриалната революция и 1.5 ° С, ако е възможно. \r\nПоследните четири години бяха четирите най-горещи рекорда и, въпреки парижката сделка и повишаването на обществената осведоменост за проблема, човечеството продължава да преминава собствените си емисионни рекорди от година на година. \r\nСредната повърхностна температура на Земята вече се е повишила с 1.0 градуса от пред-индустриалното време, дължащо се на причинени от човека емисии. \r\n„Цялата човешка история е в по-студен климат, отколкото сега“, казва Лухт. \r\n„Всеки път, когато двигателят работи, излъчваме CO2 и той трябва да отиде някъде. Той не по чудо изчезва, той остава в атмосферата. \r\n\"Въпреки парижкото споразумение за климата, въпреки всички изказвания и протести, ние не виждаме нещо да се променя\", добави той. \r\nМакар да има някакво несъгласие по отношение на това какво ще представлява „безопасното“ ниво на атмосферния CO2, съществува широк консенсус, че 350 ppm - ниво, надхвърлено в края на 80-те години, ще предотврати опасното глобално затопляне. \r\n***  Във вторник Испания нареди временно изтегляне на своята фрегата от оглавяваната от САЩ бойна флота във водите в близост до Персийския залив, пише електронното издание на турския вестник  Yeni Safak . \r\nРешението е взето заради напрежението в региона между Вашингтон и Техеран. \r\nИспанската агенция EFE цитира източници от Министерството на отбраната, които казват, че фрегатата „Мендес Нунес“ с 215 моряци на борда няма да премине Ормузкия проток заедно с флотата, оглавявана от американския самолетоносач USS Abraham Lincoln. \r\nТе твърдят, че министърът на отбраната Маргарита Роблес е разпоредила временното изтегляне на фрегата от бойната флота, докато тя остава в Близкия изток. \r\nФлотът вече е преминал Баб ал-Мандеб – пролив между Йемен и Арабския полуостров и Джибути и Еритрея на Рога на Африка. Протокът свързва Индийския океан с Червено море. \r\nВодената от САЩ флота се насочва към Ормузкия пролив. \r\nНапрежението в региона ескалира, след като Вашингтон изпрати ракетна батарея „Пейтриът“ и десантни кораби в Близкия Изток. \r\nОт Пентагона заявиха, че това се прави, за да бъдат защитени интересите на САЩ на фона на индикациите за увеличена готовност за осъществяване на офанзивни операции от Иран. Освен авионосната ударна група на „Ейбъхъм Линкълн“, по-рано тази седмица САЩ изпратиха в района и стратегически бомбардировачи. \r\nДва саудитски петролни танкера и норвежки кораб бяха мистериозно повредени през уикенда в Оманския залив, близо до Обединените арабски емирства. \r\nНапрежението по този натоварен морски път е високо, след като Иран заплаши да затвори Ормузкия пролив, ако неговите доставки на петрол бъдат възпрепятствани.", "date": "2019.05.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/15/2657944/sport-astan-vila-otstrani-uest-bromich-v-pleyof-za-vlizane-v-elita-na-angliyskiya-futbol.html", "text": "Футбол: Астън Вила отстрани Уест Бромич в плейоф за влизане в елита на английския футбол, след продължения и дузпи. Мачът в редовното време завърши 1:0 за Уест Бромич и след 2:1 за Астън Вила в първия мач се стигна до продължения, в които не бе отбелязан гол. При дузпите по-точни бяха играчите на Вила, които пропуснаха една дузпа, а домакините от Уест Бромич – две. Така Астън Вила ще срещне победителя от двубоя между Лийдс и Дарби Каунти, където Лийдс има преднина от един гол.", "date": "2019.05.15", "title": "Спорт: Астън Вила отстрани Уест Бромич в плейоф за влизане в елита на английския футбол"}
{"url": "http://www.focus-news.net/news/2019/05/15/2657945/nezavisimaya-gazeta-donald-tramp-iska-da-drazni-demokratite-s-kontakti-s-vladimir-putin.html", "text": "Доналд Тръмп иска да дразни демократите с контакти с Владимир Путин, пише руският вестник  „Независимая газета“ .   \r\nПосещението на държавния секретар Майкъл Помпео в Сочи на 14 май може да се интерпретира като част от подготовката за разговорите между Владимир Путин и Доналд Тръмп. Това до голяма степен се дължи на самия Помпео, който наскоро съобщи за възможна среща между двамата лидери в рамките на на срещата на върха на Г20 в Осака (28-29 юни). В Кремъл очевидно са готови за преговорите. Въпросът е защо му е това на Тръмп в контекста на подготовката за изборите през 2020 г., преди които неговите опоненти със сигурност ще се въоръжат с “руското досие”. \r\nРазговорите между президента и държавния секретар в Сочи се съсредоточиха върху проблемите на двустранните отношения, стратегическата стабилност и разоръжаването, както и на кризите, които избухнаха около Венецуела, Иран и Северна Корея. \r\nВашингтон е на ръба да използва сила срещу Каракас и Техеран. Поне към такива опции  склоняват Тръмп неговите съветници. В навечерието на преговорите в Сочи, The New York Times, цитирайки високопоставени източници, каза, че изпълняващият длъжността министър на отбраната Патрик Шанахан е представил на Тръмп редица отговори на влошаването на ситуацията около Иран. Едно от тях, казват събеседниците на вестника, включва изпращане на контингент от 120 000 войници в Близкия изток. Подобен сценарий е възможен, ако Иран или контролираните от него формирования в други страни сами потърсят конфликт. Укрепването на контингента може да бъде отговор на разработването на атомни оръжия от Иран, пише NYT. \r\nСрещата с Путин бе предшествана от разговор между Помпео и руския външен министър Сергей Лавров. \"Мисля, че е време да започнем да изграждаме нова, по-отговорна и конструктивна матрица на взаимното възприемане на проблемите и сме готови за това\", заяви руският министър по време на приветственото слово. „Разбира се, ако американските ни партньори проявят реципрочен интерес. Важна предпоставка за успеха на нашите усилия е възстановяването на доверителен диалог на различни нива - от най-високото до работното“. \r\nШефът на американската дипломация, от своя страна, отбеляза: „Радвам се да Ви видя отново, за втори път след две седмици, и знам, че все още ще имаме възможност да се срещнем на срещата на Г-20 и ще имаме много възможности да общуваме. \" Майкъл Помпео подчерта: „Аз съм тук (в Сочи), защото президентът Тръмп е решен да подобри тези отношения. \r\nПосещението на Помпео и предходните преговори с Лавров по време на срещата на Арктическия съвет принудиха наблюдателите да говорят за промяна на основната фигура, отговорна за диалога с Русия. Преди това от САЩ се смяташе, че тази мисия е поверена на съветника по националната сигурност на Тръмп Джон Болтън. Сега, както се предполага, той е изпаднал в немилост пред президента на САЩ заради „яростната“ позиция за Венецуела и Иран. \r\n\"Можем да предположим, че предметът, който е обсъден сега е Венецуела или международната кампания срещу Иран - те са до голяма степен прерогатив на държавния секретар,\" каза Фьодор Лукянов, председател на президиума на Съвета по външна и отбранителна политика на Руската федерация. „Болтън дойде, когато имаше дискусии около Договора за премахване на ракетите със среден и по-малък обхват (ДРСМО), но ми се струва, че това няма значение. Помпео и Болтън са хора от един и същи тип, хора с ясни възгледи за Русия като неизбежен, много важен и доста досаден елемент на международната система. Трябва да се разберат с нея по някакъв начин по редица въпроси. А фактът, че преговарящите се променят, един или друг, не означава нищо за нашите отношения. \" \r\nСрещата на Помпео с руското ръководство в Сочи се състоя в контекста на нов фактор - окончателният доклад на специалния прокурор Робърт Мюлер за предполагаемата „руска намеса”. \r\n\"Докладът на Мюлер не оказва влияние върху тона на преговорите, защото Помпео и Болтън представляват позицията на Тръмп\", каза Лукянов. - А позицията му винаги е била, че това (руското досие. - \"НГ\") е проблем, е измислен проблем, който демократите са раздули, за да навредят. Единственото влияние е изчезването на дамоклевия меч като потенциален импийчмънт. Това донякъде развърза ръцете по отношение на нови разговори за контакти с Русия. Докато документът не беше публикуван, администрацията нямаше възможност да направи нищо. Сега се появи тази възможност. Но тя се появи, а съдържанието - не. За Тръмп Русия е маловажна, ако си представите система от неговите приоритети. Русия заема много отдалечено място там. \" \r\nЕкспертът отбелязва: „Струва ми се, че за отношенията на Тръмп с Русия, среща с Путин, туитове за това как се разбираме и така нататък е преди всичко начин да демонстрира пред опонентите си в Америка колко ниско ги поставя и колко безразличен е той към мнението им. Тази теза е особено интересна в условията на предстоящите президентски избори в САЩ. Като цяло, предизборната кампания вече е започнала, но експертът смята, че на изборите през 2020 г. темата за Русия няма да заема същото място като миналия път. \"Макар че някой все още ще върти следващата вълна от руска намеса\", признава Лукянов. \"Въпреки това, опитът показва, а и политическите стратези на Демократическата партия трябва да се вземат предвид, че това има малък ефект върху настроението на избирателите.\"  Юлиян Марков", "date": "2019.05.15", "title": "„Независимая газета“ : Доналд Тръмп иска да дразни демократите с контакти с Владимир Путин"}
{"url": "http://www.focus-news.net/news/2019/05/15/2657947/the-guardian-vladimir-putin-se-nadyava-na-po-blizki-otnosheniya-sas-sasht-sled-doklada-na-robart-myuler.html", "text": "Владимир Путин заяви пред американския държавен секретар Майк Помпео, че се надява, че заключението от разследването на Робърт Мюлер ще даде възможност за съживяване на американско-руските отношения, пише британският вестник  The Guardian .  \r\nРуският президент заяви това, когато прие Помпео за първите преговори на високо равнище между двете страни след публикуването на редактирания доклад на Мюлер за разследването на руската намеса с президентската кампания на Тръмп 2016. \r\nВъв встъпителни думи във вторник вечерта в Сочи Путин каза: „Трябва да отдадете на Мюлер дължимото му: като цяло той проведе обективно разследване и потвърди липсата на каквато и да било следа от заговор между Русия и сегашната администрация. \r\n„Това беше една от причините за влошаването на отношенията между нашите две държави. Надявам се, че днес ситуацията се променя. \" \r\nПомпео се срещна за няколко часа във вторник с руския външен министър Сергей Лавров. Докато и двамата изразиха желание за подобряване на отношенията, двете страни остават разделени по въпроси като контрола над въоръженията и кризата във Венецуела. \r\nРуски представители заявиха, че е била обсъдена възможна среща на върха между Тръмп и Путин на срещата на Г-20 следващия месец в Осака. Путин е настроен за среща, казват те, но САЩ все още не са отправили официално искане. \r\nТръмп отмени разговорите с Путин на срещата на Г-20 през ноември след руска атака срещу няколко украински кораба край бреговете на Крим. \r\nПомпео се срещна с Путин в Русия в момент на засилен страх от сблъсък между САЩ и Иран, съюзник на Москва. Говорител на Кремъл, преди срещата във вторник, обвини САЩ, че прилага политика на \"максимален натиск\" срещу Иран, позовавайки се на тежкия режим на санкции на САЩ и разполагане на военни кораби в Близкия изток. \r\n\"Президентът Путин многократно е казвал, че не може да разбере политиката за максимален натиск\", каза Песков пред журналисти във вторник сутринта. \r\nНапрежението около Иран е последната криза, която смущава отношенията между САЩ и Русия, които бяха сериозно нарушени от обвиненията за намеса на Русия в президентските избори през 2016 г. Очакваше се Помпео и Путин да обсъдят въпроси от контрола на ядрените оръжия, неотдавнашните вълнения във Венецуела, където Русия подкрепя правителството на Николас Мадуро , а САЩ подкрепят лидерите на опозицията. \r\nПомпео пристигна в черноморския курорт Сочи във вторник следобед, казвайки на Лавров: \"Аз съм тук днес, защото президентът Тръмп е решен да подобри тези отношения.\" \r\nВизитата на американския държавен секретар във вторник е първата среща между висши служители на двете страни от известно време. \r\nСмята се, че разследването е ограничило желанието на Тръмп да изгради по-близки отношения с Путин, когото той открито похвали по време на кампанията. \r\nПреди срещата Путин посети военен завод, произвеждащ нова хиперзвукова ракета и център за полетни изпитания за руските самолети Су-57. Говорителят на Кремъл нарече времето на посещението съвпадение.Лавров нарече преговорите опит за стабилизиране на двустранните отношения, разрушени от разследването на специалния прокурор и нарастващото напрежение във Венецуела и Иран, където Москва подкрепя лидерите, срещу които се противопоставя Вашингтон. \r\nВ изявление в понеделник Лавров обвини САЩ за провокирането на кризата с Иран, като излезе от ядрената сделка, договорена по време на Барак Обама. Иран започна частично оттегляне от ядрената сделка миналата седмица. \r\n\"Ще се опитаме да изясним с него как американците планират да излязат от кризата, която създадоха с едностранните си решения,\" каза Лавров. \"Разчитаме на откровен разговор с американския си колега.\" \r\nПреди срещата във вторник той призова Помпео да помогне за намаляване на \"взаимната горчивина\" между двете страни, което \"увеличава рисковете за нашата и вашата сигурност и е причина за безпокойство за цялата международна общност\". \r\nСАЩ изпратиха самолетоносач и бомбардировач на Близкия изток в отговор на това, което официалните лица наричаха \"основателна заплаха\" от силите на иранския режим. Саудитска Арабия каза, че няколко от петролните й танкери са били повредени при мистериозни „саботажни атаки“ след предупреждения на САЩ, че Иран може да се насочи към корабите в региона. \r\nПомпео се срещна с лидери в Европа и Близкия изток, за да обсъди напрежението с Иран през последната седмица. Той отмени плановете да пристигне в Москва в понеделник, за да се срещне с американските бизнес лидери и служителите на посолството, вместо това пътува до Брюксел, за да се появи неканен на срещата на европейските дипломати, които са се опитват да спасят ядрената сделка и го призовават да прояви максимална сдържаност към Иран. \r\nДжереми Хънт, външният министър на Обединеното кралство, каза, че европейските съюзници на Америка са загрижени за потенциална война между Иран и САЩ. \"Много се притесняваме за риска от конфликт, на фона на ескалация, която е нежелана от двете страни\", казва Хънт.  Юлиян Марков", "date": "2019.05.15", "title": "Тhe Guardian : Владимир Путин се надява на по-близки отношения със САЩ след доклада на Робърт Мюлер"}
{"url": "http://www.focus-news.net/news/2019/05/15/2657942/tass-maykal-pompeo-izletya-ot-sochi.html", "text": "Самолетът на държавния секретар на САЩ Майкъл Помпео излетя от международното летище в Сочи, предава  ТАСС . \r\nПървото работно посещение на ръководителя на американската дипломация в Русия продължи по-малко от един ден, но беше много наситено. Веднага след пристигането си Помпео проведе разговори с руския външен министър Сергей Лавров, които продължиха около три часа, разговаря с репортери и след това бе приет от руския лидер Владимир Путин, като тази среща продължи повече от час и половина. След тази среща държавният секретар на САЩ се отправи към летището. \r\nКакто се очаква, това няма да бъде последната среща на Лавров и Помпео. Те ще имат възможност да разговорят на следващите срещи на високо равнище, включително на срещата на Г-20 в Осака.  Юлиян Марков", "date": "2019.05.15", "title": "ТАСС: Майкъл Помпео излетя от Сочи"}
{"url": "http://www.focus-news.net/news/2019/05/15/2657943/konstantin-kosachov-zashto-pregovorite-mezhdu-sergey-lavrov-i-maykal-pompeo-mogat-da-badat-narecheni-uspeshnii.html", "text": "Защо преговорите между Сергей Лавров и Майкъл Помпео могат да бъдат наречени успешни, коментира председателя на Комисията по външна политика на Съвета на Федерацията Константин Косачов в авторска статия във вестник  Российская газета , която представяме без редакторска намеса. \r\nРазговорите между Лавров и Помпео в Сочи, съдейки по общото впечатление, обхвата на проблемите и тона на тяхната дискусия, могат да бъдат сметнати за успешни не само от факта на тяхното поведение. Въпреки че е в днешните времена това е постижение. Особено ако вземем предвид все още негативния фон, на който се състоя срещата в Сочи: Вашингтон заплашва със санкции участниците в проекта „Северен поток 2“, позициите на страните са диаметрално противоположни по случващото се във Венецуела, има почти неизбежни противоречия в Иран, някои документи за разоръжаване и и т.н. \r\nЗатова нашата страна не само изрази своята готовност да обсъди всички най-важни въпроси, но преди всичко предложи да се възстановят самите канали за диалог, както и да се създаде неправителствен експертен съвет от известни политолози, бивши военни, дипломати, специалисти по двустранни отношения, т.е. експертна дипломация. Това е много полезна инициатива, като се има предвид положителната роля, която неофициалните лица сега, но много авторитетни личности от калибъра на Хенри Кисинджър могат да играят. \r\nВ допълнение, позицията на нашата страна изглеждаше възможно най-съществена и прагматична: очертахме конкретни идеи за положителното развитие на двустранните отношения със САЩ в меморандум и бихме искали да се надяваме на реакция. Това е стъпка, която трудно ще бъде оставена без отговор, без САЩ да рискува да спечели (или укрепи) репутацията на неподлежащата на договаряне страна. \r\nКато цяло обхватът на очакваните теми е доста широк : ситуацията във Венецуела, Сирия, Украйна, Корейския полуостров, Договора за премахване на ракетите със среден и по-малък обхват и договорите СТАРТ за стратегическите въоръжения, т.е. всичко, което в момента утежнява отношенията ни. \r\nСъщо така беше разумно да се покаже на американците, кой в чии дела се намесва повече. Ясно е, че там те разглеждат намесата си в делата на другите в реда на нещата, и реагират на всякакви претенции в този смисъл, както в шегата: „Защо?”. Но нагледността в тази област играе важна роля. \r\nИ накрая, важно е да се обсъди икономиката. Предложихме създаването на двустранен бизнес съвет, който да събере представители на големи частни фирми от двете страни. Това би било важна и донякъде символична стъпка на фона на глухите санкционни линии, които Вашингтон преследва по отношение на Русия. \r\nСигурен съм, че като цяло сигналите от Сочи тази вечер бяха доста положителни и можем да очакваме някакво продължение. Малко вероятно е това движение да бъде подкрепено от ранно възобновяване на контактите по парламентарната линия, като се вземе предвид упоритото русофобско мнозинство в камарите на Конгреса на САЩ, премахващо  всички опити за установяване на комуникация. Такъв е случаят, когато официалната дипломация изпреварва парламентарната. Но фактът е , че сме готови да работим по този начин и аз използвам тази възможност отново да го потвърдя.  Юлиян Марков", "date": "2019.05.15", "title": "Константин Косачов: Защо преговорите между Сергей Лавров и Майкъл Помпео могат да бъдат наречени успешни?"}
{"url": "http://www.focus-news.net/news/2019/05/15/2657952/the-independent-rusiya-se-nadyava-na-restart-na-otnosheniyata-sas-sasht.html", "text": "Срещата беше съпроводена предимно с усмивки и веселие в Сочи във вторник, когато американският държавен секретар Майк Помпео и руският външен министър Сергей Лавров намекнаха за затопляне на отношенията преди по-нататъшни преговори, включително с участието на Владимир Путин, пише британският вестник  The Independent .  \r\n\"Това бяха добри, интензивни, съществени и полезни разговори\", заяви Лавров на пресконференция след тях. \"Надявам се, че посещението не само ще спомогне за подобряване на атмосферата, но и ще помогне за разрешаването на ... двустранни, регионални и международни въпроси.\" \r\nПомпео, който по-рано описа своето пътуване като „добросъвестно усилие“, върна комплиментите. \r\nРазговорът беше \"добра стъпка\", каза той, към \"целта на президента за по-добри отношения\". Налице е „напредък“ за постигане на политическо решение за Сирия; „Споразумение“ за денуклеаризация на Корейския полуостров; „резолюция“ за работа по „по-широка, проверима и приложима“ рамка за контрол на оръжията. Съединените щати също оставиха „отворена врата“ относно възможността за разширяване на сегашните споразумения за стратегическо оръжие. \r\nНо държавният секретар изрази желание да отбележи, че са останали сериозни разногласия. \r\nПо отношение на Венецуела и подкрепата на Русия за Николас Мадуро, двете страни виждат нещата много различно. Мадуро не е донесъл „нищо друго освен нещастие на венецуелския народ“, каза американския държавен секретар. Страните не постигнаха съгласие и по Украйна - и \"САЩ никога не биха могли да подкрепят опитите на Русия да анексира Крим\" \r\nИ по двата въпроса обаче държавният секретар на САЩ внимаваше „да показва морков вместо тояга“. \r\nВъв Венецуела Русия има бизнес интереси, които трябва да бъдат \"разглеждани\" при нов демократичен режим, каза той, намеквайки за сделка за защита на милиардите долари от петролните инвестиции на руската държавна петролна компания „Роснефт“. \r\nЗа Украйна санкциите „остават в сила“. Но те биха могли да бъдат „регулирани“, ако Русия „протегне ръка на  новия президент на Украйна“, Владимир Зеленски. Междувременно перспективата Русия да освободи украинските военнослужещи, заловени близо до Керч през декември 2018 г., беше спомената като нещо, което може да помогне за „регулирането“. \r\nКакто се очакваше, една от основните теми на дискусията беше перспективата за военна конфронтация между САЩ и Иран след очевидния срив на иранското ядрено споразумение от 2015 г. Тази остра криза накара Помпео да отмени планирания московски етап от пътуването в Русия в  понеделник, за да посети Брюксел и да се обърне към своите европейски колеги. \r\nПо-рано през деня говорител на Кремъл подчерта руската позиция по въпроса: решението на Вашингтон да се оттегли от рамката е \"безразсъдно\". \r\n\"Путин е говорил за липсата на разбиране за подобна политика\", каза Дмитрий Песков. - Това води до притискане  на една страна в ъгъла. Както ни разказва по-новата история, това никога не дава добър резултат. \" \r\nПомпео говори „за слона в стаята“: твърденията за руска намеса във вътрешната политика на САЩ. Време е Русия да покаже, че „тези дейности са нещо от миналото“, каза той. \r\nСергей Лавров изглеждаше щастлив от повдигането на въпроса. Твърденията за руска намеса са били отправяни в годините назад. Дори са се появили в президентската кампания от 1986 г., \"където първоначално бяха показани президентските амбиции на Доналд Тръмп\". Може би „Съединените щати биха се съгласили най-накрая да подпишат взаимно споразумение, за да не се намесват във вътрешната политика, предложена първо от руснаците през 30-те години на миналия век?“ \r\n„Обещах, че няма да говоря за 30-те години на миналия век,“  отговори Помпео. \r\nПри пристигането си в Сочи Помпео каза, че е натоварен с подобряването на двустранните отношения и намирането на области на съгласие. \r\nМакар и не съвсем на нивото на сталинската епоха, връзките между САЩ и Русия несъмнено са най-лошите от няколко десетилетия, опустошени от войни, недоверие, санкции и контра санкции. Съществуват връзки, но те са ограничени. Освен борбата с тероризма, диалогът между Русия и САЩ е ефективен само на равнището на ръководителите на Съвета за сигурност и в обсъждането на политиката на някои регионални въпроси като Сирия, Северна Корея и Афганистан. \r\nСергей  Лавров заяви, че разговорите предлагат перспектива за нормализиране на отношенията между страните. \r\n\"Време е да изградим нова, по-конструктивна матрица за взаимно разбиране\", каза той. \"Ние сме готови.\" \r\nОснованията за размразяване дойдоха по-рано този месец след телефонен разговор от 3 май между президентите Тръмп и Путин. Източници от Кремъл описаха разговора като „неочаквано приятелски”.  \r\nСлед това Помпео и Лавров се срещнаха в кулоарите на Арктическия съвет в Хелзинки. В понеделник Тръмп неочаквано обяви, че е готов да се срещне с Путин на срещата на Г-20 в Осака през юни. \r\nПървоначално имаше известно объркване и противоречиви сигнали за това как се отнасят руснаците към предложението. Но на пресконференция  Лавров като че ли потвърди, че ще Москва ще приеме - но само ако предложението беше направено официално. \r\n\"Получихме информация, че президентът Тръмп е готов да се срещне\", каза той. \"Ако получим официално предложение ... ще отговорим положително.\" \r\nАкцентът върху протокола не е случаен, казва Андрей Сушенцов, програмен директор на Валдайския клуб, дискусионен форум с тесни връзки с правителството. \r\nМосква се умори от противоречиви послания от Вашингтон. \r\n„Процесът на външната политика е напълно дезорганизиран. За Венецуела Джон Болтън е начело. За Сирия това е Пентагонът. Помпео отговаря за Северна Корея. Тръмп е обсебен от Иран и Китай. Конгресът е подозрителен по отношение на всяка чуждестранна инициатива на администрацията”, каза той. \r\n\"С такъв хаос на преден план е напълно неясно какъв може да бъде резултат от отношенията,\" коментира Сушенцов.  Юлиян Марков", "date": "2019.05.15", "title": "The Independent: Русия се надява на рестарт на отношенията със САЩ"}
{"url": "http://www.focus-news.net/news/2019/05/15/2657946/afp-maykal-pompeo-zayavi-che-s-rusiya-sa-postignali-progres-po-siriya.html", "text": "Съединените щати и Русия се споразумяха за начините за преодоляване на безизходицата при намирането на политическо решение на конфликта в Сирия, заяви държавният секретар Майк Помпео след разговори с президента на Русия Владимир Путин, цитиран от  AFP . \r\nПомпео каза, че Сирия, където САЩ и Русия са на противоположни позиции е била основна тема по време на разговорите във вторник вечерта на вилата на Путин в черноморския курорт Сочи. \r\nТой казва, че двете страни са подкрепили създаването на комисия, натоварена със задачата да изготви следвоенна сирийска конституция - ключова стъпка, която е блокирана от разногласия относно нейния състав. \r\n„Проведохме много продуктивен разговор по напредъка в Сирия, неща, които можем да направим заедно, когато имаме общ интерес за това как да придвижим политическия процес напред“, каза Помпео пред репортери на летището преди да замине. \r\n\"Налице е политически процес, свързан с Резолюция 2254 на Съвета за сигурност на ООН, който бе блокиран и мисля, че сега можем да започнем да работим заедно, за да го разблокираме,\" каза той. \r\nДържавният секретар на САЩ изрази надежда \"този процес поне да направи първата стъпка за формиране на тази комисия\".  Юлиян Марков", "date": "2019.05.15", "title": "AFP: Майкъл Помпео заяви, че с Русия са постигнали прогрес по Сирия"}
{"url": "http://www.focus-news.net/news/2019/05/15/2657951/the-times-tereza-mey-shte-podlozhi-na-glasuvane-sporazumenieto-s-es-prez-sledvashtiya-mesets.html", "text": "Тереза Мей ще подложи на гласуване споразумението за оттегляне от ЕС през следващия месец, което ще определи оставащото й време като премиер, пише британският вестник  The Times . \r\nТя заяви пред Джереми Корбин, че през седмицата, започваща на 3 юни, тя ще внесе законодателство за прилагане на споразумението за оттегляне със или без подкрепата на лейбъристите. \r\n\"Ние се приближаваме към момента на истината\", каза министър на кабинета за решението на премиера, което на практика поставя премиерския пост на огневата линия. \r\nДосега Мей се въздържаше от въвеждането на законопроекта за споразумението за оттегляне, тъй като търсеше споразумение от лейбъристите, че няма да го отхвърлят. \r\nПоражението при гласуването в парламента почти сигурно ще означава края на мандата на Мей, тъй като това ще доведе до прекратяване на парламентарната сесия и тя няма правомощия да започне нова. \r\nМинистър-председателят реши да продължи със законопроекта след тричасовото заседание на кабинета вчера, където беше преценено, че това е единственият оставащ вариант. Тя защити стратегията си по време на срещата, на която министрите повтаряха предупреждения на депутати консерватори, че съгласието с исканията на лейбъристите за митнически съюз ще раздели партията. \r\nВъпреки че кабинетът обсъди както възможността за приемане на митнически съюз, така и втори референдум, не бяха взети решения. Вместо това, изглежда, че Мей иска депутатите да излязат с компромис, докато законодателството е в комисиите. За да достигнат този етап обаче, парламентът трябва да гласува за второ четене. \r\nОчаква се законопроектът да бъде внесен на 4 юни, което означава, че гласуването ще се проведе една седмица след това.  Юлиян Марков", "date": "2019.05.15", "title": "The Times: Тереза Мей ще подложи на гласуване споразумението с ЕС през следващия месец"}
{"url": "http://www.focus-news.net/news/2019/05/15/2657948/izvestiya-den-za-prezarezhdane-kakvo-ochakva-rusko-amerikanskite-otnosheniya.html", "text": "Ден за презареждане: какво очаква руско-американските отношения, коментира руският вестник  “Известия“ \r\nВъзстановяването на руско-американските отношения е важно за предотвратяването на военни инциденти, уреждането на регионалните конфликти и стабилизирането на ситуацията в света. Такова становище изразиха експерти и политици, попитани от \"Известия\", коментирайки последното посещение на държавния секретар на САЩ Майк Помпео в Руската федерация. На 14 май американския политик се срещна в Сочи с президента Владимир Путин и външния министър Сергей Лавров. По време на разговорите руската страна предложи страните да създадат съвместна неправителствена експертна група и бизнес съвет, както и да възобновят професионалния диалог в областта на киберпространството. Според политическите анализатори пристигането на Майк Помпео предполага, че Вашингтон осъзнава необходимостта от засилване на контактите с Москва за преодоляване на натрупаните проблеми. \r\nОсновната цел на първото посещение на Майк Помпео в Руската федерация беше да се рестартират руско-американските отношения. В началото на срещата Владимир Путин изрази надежда за възстановяване на връзките в пълен формат. Сега се създават всички необходими условия за това, отбеляза той. \r\nВъзобновяването на диалога между руските и американските депутати се затруднява от Конгреса на САЩ \r\nРусия нееднократно се застъпва за възобновяване на каналите за комуникация, които бяха до голяма степен замразени поради създаването на антируска истерия в САЩ. Работата на неправителствена експертна група, която руската страна предложи да създаде, може да помогне за възстановяване на доверието между страните. Тази група трябва да включва изтъкнати политолози, бивши военни, дипломати и други специалисти в двустранните отношения. Освен това Москва смята за уместно да създаде съвместен бизнес съвет, който да обедини представители на големия бизнес. \r\nРусия също така предлага да потвърди споразумението между Москва и Вашингтон за ненамеса във вътрешните работи на другите. Тя е сключено през 1933 г., но според Сергей Лавров САЩ все още не са готови за това. \r\nЗа времето, след като американците преустановиха отношенията си с Руската федерация, на международната арена се натрупаха много болезнени въпроси, които трудно или не могат да бъдат решени без Москва, каза Андрей Климов, заместник-председател на Комисията на Съвета на Федерацията по международните въпроси. \r\n„Русия е глобален играч и не е изгодно за САЩ да избягват разговор с нашата страна. Настоящето посещение е важно, защото е необходимо да се идентифицират темите, които Вашингтон е готов да обсъди. Тоест, да одобри съвместен дневен ред,” каза сенаторът пред вестника . „Днес една от най-важните задачи е да се избегнат военни сблъсъци и инциденти в резултат на неразбиране и грешки на ниво изпълнители. В края на краищата, ресурсът на доверие в руско-американските отношения е много нисък и напрежениата се разпространяват бързо. Не става дума само за Сирия. \r\nЗа да се постигнат конкретни споразумения, е необходимо да се започне изграждането на равностоен диалог, без да се използва езикът на ултиматумите, който често звучи в американската реторика, заяви в интервю за \"Известия\" професорът от Юридическия факултет и американист Александър Дормин. \r\n„В руско-американските отношения можете да се намерят точки за контакт. Това е, например, денуклеаризацията на Корейския полуостров. Като цяло нито Русия, нито САЩ се заинтерсовани от разширяване на ядрения арсенал,“ отбеляза експертът. „Същото се отнася и за съвместната борба срещу международния тероризъм, който представлява заплаха за всички страни без изключение“. \r\nЮрий Ушаков, съветник на президента на Русия, коментирайки резултатите от срещата, отбеляза, че Москва е готова за всеки формат на потенциален контакт между Владимир Путин и Доналд Тръмп. Според него диалогът може да се осъществи или \"на крака\" или под формата на пълноформатни преговори. По-специално, в Сочи беше разгледан въпросът за провеждането на среща на лидерите на срещата на високо равнище на Г-20 в Осака, Япония. \r\nОбсъждането на регионалните проблеми беше основната тема на преговорите в Сочи. Въпреки факта, че по много въпроси страните все още имат противоположни позиции, обмяната на мнения на такова високо ниво играе ключова роля. \r\nТака на заключителната пресконференция Сергей Лавров призова САЩ да не се намесват във вътрешните работи на Венецуела, припомняйки трагичните последици от насилствената \"демократизация\" в Ирак и Либия. \r\n„Важно е всички отговорни политически сили на страната да започнат диалог помежду си, за което всъщност настояват редица държави в региона в рамките на така наречения механизъм в Монтевидео. А правителството, както каза Николас Мадуро, е готово за такъв диалог ”, каза Сергей Лавров. \r\nПо време на руско-американските разговори бе обсъдена и украинската криза, по отношение на която между Москва и Вашингтон остават сериозни различия. И ако Майк Помпео призова Руската федерация да освободи моряците от съседната страна и да помогне на новите власти в Киев, руската страна заяви необходимостта от спазване на Минските споразумения от Украйна. \r\nНа срещата в  Сочи бе засегнат и въпроса за уреждането на ситуацията на Корейския полуостров. Русия поддържа прекия диалог между Пхенян и Вашингтон и подкрепя пълната денуклеаризация на полуострова. \r\nНе мина и без обсъждане на ситуацията около Сирия и Иран. Що се отнася до сирийската криза, страните се договориха да продължат контактите си, за да стабилизират положението в страната и накрая да премахнат тероризма. \r\nИранската тема беше обсъдена на фона на ескалацията на конфликта между Вашингтон и Техеран. На 8 май, на годишнината от оттеглянето на САЩ от „ядрената сделка“, президентът на Ислямската република Хасан Роухани даде на страните по договора 60 дни да започнат да изпълняват условията на договора. В противен случай Техеран си запазва правото да се оттегли от споразумението и да пусне реактора в Арак, надвишавайки нивата на обогатяване на уран, определени в сделката. \r\nЗаедно със затварянето на петролния кран и въвеждането на санкции, Съединените щати изпратиха два самолетоносача в района на Персийския залив - както се твърди, в отговор на военната заплаха от Иран. И двете страни на конфликта се обърнаха към военна риторика. Командирът на Корпуса на гвардейците на Ислямската революция, Хосейн Салами, каза, че „ако Америка направи стъпка срещу Иран, тя ще получи удар по главата”. Междувременно Русия очаква, че няма да се стигне до военен сценарий, каза Сергей Лавров на заключителната пресконференция. \r\n„Подобен вид заплаха, САЩ използваха и срещу Северна Корея. Не забравяйте, че те обещаха да започнат ракетна атака срещу територията на КНДР в рамките на една седмица, те нагнетиха ситуацията. И само няколко дни по-късно - разведряване и американският президент заявява готовността си да се срещне с Ким Чен-ун. Това е типична американска политика - да се опитва да изплаши, а след това да отиде на преговори“, - заяви за „Известия“ ориенталистът Вячеслав Матузов. \r\nНа срещата бе обсъдено и разширяването на Договора за стратегическото въоръжение, който изтича през 2021 година. Руската федерация и Съединените щати заявиха, че са заинтересовани да подновят диалога по всички аспекти на контрола върху въоръженията.  Юлиян Марков", "date": "2019.05.15", "title": "„Известия“: Ден за презареждане: какво очаква руско-американските отношения"}
{"url": "http://www.focus-news.net/news/2019/05/15/2657954/kzp-i-babh-zapochvat-novo-prouchvane-za-dvoyniya-standart-pri-hranite-obzor.html", "text": "Комисията за защита на потребителите (КЗП) и Българската агенция за безопасност на храните (БАБХ) започват ново проучване за двойния стандарт при храните. Изследването е част от проект „Комплекс от мерки за установяване на нелоялни търговски практики“, финансиран от програма на Европейски съюз за потребителите. Прогнозната му стойност е 179 249 евро. През 2017 -2018 г г. КЗП и БАБХ са установили редица нередности при търговските практики в хранително-вкусовата индустрия. Анализите оттогава показват, че е имало храни, за които българите са плащали по-висока цена, а са получавали по-нискокачествени продукти. „При направените изследвания установихме, че продукти от един и същи бранд бяха с различен състав и цена“, посочи директорът на Дирекция „Безопасност на храните“ към БАБХ д-р Люмобир Кулински.  \r\nКато заключителна констатация от БАБХ и КЗП са установили, че проблем с двойния стандарт при храните наистина съществува. Председателят на КЗП Димитър Маргаритов увери, че няма рискове за живота и здравето на потребителите от продуктите, изследвани за двойния стандарт. Според него темата за злоупотребите е поставена политически и следва да бъде извършена много експертна работа за прекратяване на лошата тенденция.  \r\nЗа новото проучване ще бъдат взети проби от пет държави - Португалия, Испания, Германия. Гърция и Унгария.  Те ще се сравняват в лаборатории с продукти от София, Русе, Пловдив и Бургас. Ще бъдат изследвани спиртни напитки, макаронени изделия, млечни продукти, сладкиши, подправки и консерви. Организирани са работни групи от КЗП, БАБХ, Министерството на икономиката и потребителски организации.  \r\nСлед приключване на проекта ще бъде организирана национална кръгла маса, на която ще се предлагат мерки за решаване на проблема от институциите, отговорни за него. Резултатите от проучването за двойния стандарт при храните ще служат като доказателство в съда за нелоялна търговска практика. Димитър Маргаритов изтъкна, че новото изследване е силен инструмент в полза на потребителите, защото им дава възможност да предявяват искове за нанесени щети. Той добави, че се очаква с навлизането на директивата срещу двойните стандарти от 1 януари 2020 г., нелоялните търговски практики ще бъдат санкционирани. „Аз съм оптимист, че тя много бързо ще навлезе и в националното законодателство, защото по този въпрос съществува пълен консенсус“, добави Маргаритов. Крайният срок за реализация на проекта е 31 януари 2020 г. \r\nДаяна ДЮЛГЕРОВА", "date": "2019.05.15", "title": "КЗП и БАБХ започват ново проучване за двойния стандарт при храните (ОБЗОР)"}
{"url": "http://www.focus-news.net/news/2019/05/15/2658009/evropeyski-izbori-2019-sergey-stanishev-zloupotrebite-s-evropeyskite-fondove-sa-skandalni.html", "text": "Злоупотребите с европейските фондове са скандални. Това каза президентът на ПЕС и кандидат за евродепутат от „БСП за България“ Сергей Станишев в предаването „Сутрешен блок“ по  БНТ . „Трябва да се борим за да бъде Европейският съюз такъв, какъвто искаме да бъде. Справедлив - да има солидарност между страните, социален – линията на европейските социалисти. Това отговаря на интересите на България, защото най-бедната страна в ЕС има нужда от социален Европейски съюз, където хората са в центъра на внимание, а не корпорациите и пазара са най-важното. ЕС, в който няма разделения на ядра и периферии, защото това е най-голямата заплаха за България, да бъдем изтласкани“, посочи той. Попитан дали оставките в управлението ще успеят да намалят напрежението в обществото, той каза: „Това отпушва събраната негативна енергия. Хората са гневни. Навсякъде в страната го усещам, от това, че институциите не функционират достатъчно прозрачно и ефективно,“, каза Станишев. „Когато има злоупотреби в еврофондовете, това е скандално,“ допълни той. Според него последните злоупотреби, свързани с източване на европейските средства ще се отразят негативно върху имиджа на страната отвън.", "date": "2019.05.15", "title": "Европейски избори 2019: Сергей Станишев: Злоупотребите с европейските фондове са скандални"}
{"url": "http://www.focus-news.net/news/2019/05/15/2657956/vizitata-na-maykal-pompeo-v-sochi-komentari-v-ruskiya-pechat-agentsiya-fokus.html", "text": "Срещите на американския държавен секретар Майкъл Помпео в Сочи с руския външен министър Сергей Лавров и руския президент Владимир Путин са централна тема за руските вестници. \r\n*** Защо преговорите между Сергей Лавров и Майкъл Помпео могат да бъдат наречени успешни, коментира председателя на Комисията по външна политика на Съвета на Федерацията Константин Косачов в авторска статия във вестник  Российская газета , която представяме без редакторска намеса. \r\nРазговорите между Лавров и Помпео в Сочи, съдейки по общото впечатление, обхвата на проблемите и тона на тяхната дискусия, могат да бъдат сметнати за успешни не само от факта на тяхното поведение. Въпреки че е в днешните времена това е постижение. Особено ако вземем предвид все още негативния фон, на който се състоя срещата в Сочи: Вашингтон заплашва със санкции участниците в проекта „Северен поток 2“, позициите на страните са диаметрално противоположни по случващото се във Венецуела, има почти неизбежни противоречия в Иран, някои документи за разоръжаване и и т.н. \r\nЗатова нашата страна не само изрази своята готовност да обсъди всички най-важни въпроси, но преди всичко предложи да се възстановят самите канали за диалог, както и да се създаде неправителствен експертен съвет от известни политолози, бивши военни, дипломати, специалисти по двустранни отношения, т.е. експертна дипломация. Това е много полезна инициатива, като се има предвид положителната роля, която неофициалните лица сега, но много авторитетни личности от калибъра на Хенри Кисинджър могат да играят. \r\nВ допълнение, позицията на нашата страна изглеждаше възможно най-съществена и прагматична: очертахме конкретни идеи за положителното развитие на двустранните отношения със САЩ в меморандум и бихме искали да се надяваме на реакция. Това е стъпка, която трудно ще бъде оставена без отговор, без САЩ да рискува да спечели (или укрепи) репутацията на неподлежащата на договаряне страна. \r\nКато цяло обхватът на очакваните теми е доста широк : ситуацията във Венецуела, Сирия, Украйна, Корейския полуостров, Договора за премахване на ракетите със среден и по-малък обхват и договорите СТАРТ за стратегическите въоръжения, т.е. всичко, което в момента утежнява отношенията ни. \r\nСъщо така беше разумно да се покаже на американците, кой в чии дела се намесва повече. Ясно е, че там те разглеждат намесата си в делата на другите в реда на нещата, и реагират на всякакви претенции в този смисъл, както в шегата: „Защо?”. Но нагледността в тази област играе важна роля. \r\nИ накрая, важно е да се обсъди икономиката. Предложихме създаването на двустранен бизнес съвет, който да събере представители на големи частни фирми от двете страни. Това би било важна и донякъде символична стъпка на фона на глухите санкционни линии, които Вашингтон преследва по отношение на Русия. \r\nСигурен съм, че като цяло сигналите от Сочи тази вечер бяха доста положителни и можем да очакваме някакво продължение. Малко вероятно е това движение да бъде подкрепено от ранно възобновяване на контактите по парламентарната линия, като се вземе предвид упоритото русофобско мнозинство в камарите на Конгреса на САЩ, премахващо  всички опити за установяване на комуникация. Такъв е случаят, когато официалната дипломация изпреварва парламентарната. Но фактът е , че сме готови да работим по този начин и аз използвам тази възможност отново да го потвърдя. \r\n*** Доналд Тръмп иска да дразни демократите с контакти с Владимир Путин, пише руският вестник  „Независимая газета“ .   \r\nПосещението на държавния секретар Майкъл Помпео в Сочи на 14 май може да се интерпретира като част от подготовката за разговорите между Владимир Путин и Доналд Тръмп. Това до голяма степен се дължи на самия Помпео, който наскоро съобщи за възможна среща между двамата лидери в рамките на на срещата на върха на Г20 в Осака (28-29 юни). В Кремъл очевидно са готови за преговорите. Въпросът е защо му е това на Тръмп в контекста на подготовката за изборите през 2020 г., преди които неговите опоненти със сигурност ще се въоръжат с “руското досие”. \r\nРазговорите между президента и държавния секретар в Сочи се съсредоточиха върху проблемите на двустранните отношения, стратегическата стабилност и разоръжаването, както и на кризите, които избухнаха около Венецуела, Иран и Северна Корея. \r\nВашингтон е на ръба да използва сила срещу Каракас и Техеран. Поне към такива опции  склоняват Тръмп неговите съветници. В навечерието на преговорите в Сочи, The New York Times, цитирайки високопоставени източници, каза, че изпълняващият длъжността министър на отбраната Патрик Шанахан е представил на Тръмп редица отговори на влошаването на ситуацията около Иран. Едно от тях, казват събеседниците на вестника, включва изпращане на контингент от 120 000 войници в Близкия изток. Подобен сценарий е възможен, ако Иран или контролираните от него формирования в други страни сами потърсят конфликт. Укрепването на контингента може да бъде отговор на разработването на атомни оръжия от Иран, пише NYT. \r\nСрещата с Путин бе предшествана от разговор между Помпео и руския външен министър Сергей Лавров. \"Мисля, че е време да започнем да изграждаме нова, по-отговорна и конструктивна матрица на взаимното възприемане на проблемите и сме готови за това\", заяви руският министър по време на приветственото слово. „Разбира се, ако американските ни партньори проявят реципрочен интерес. Важна предпоставка за успеха на нашите усилия е възстановяването на доверителен диалог на различни нива - от най-високото до работното“. \r\nШефът на американската дипломация, от своя страна, отбеляза: „Радвам се да Ви видя отново, за втори път след две седмици, и знам, че все още ще имаме възможност да се срещнем на срещата на Г-20 и ще имаме много възможности да общуваме. \" Майкъл Помпео подчерта: „Аз съм тук (в Сочи), защото президентът Тръмп е решен да подобри тези отношения. \r\nПосещението на Помпео и предходните преговори с Лавров по време на срещата на Арктическия съвет принудиха наблюдателите да говорят за промяна на основната фигура, отговорна за диалога с Русия. Преди това от САЩ се смяташе, че тази мисия е поверена на съветника по националната сигурност на Тръмп Джон Болтън. Сега, както се предполага, той е изпаднал в немилост пред президента на САЩ заради „яростната“ позиция за Венецуела и Иран. \r\n\"Можем да предположим, че предметът, който е обсъден сега е Венецуела или международната кампания срещу Иран - те са до голяма степен прерогатив на държавния секретар,\" каза Фьодор Лукянов, председател на президиума на Съвета по външна и отбранителна политика на Руската федерация. „Болтън дойде, когато имаше дискусии около Договора за премахване на ракетите със среден и по-малък обхват (ДРСМО), но ми се струва, че това няма значение. Помпео и Болтън са хора от един и същи тип, хора с ясни възгледи за Русия като неизбежен, много важен и доста досаден елемент на международната система. Трябва да се разберат с нея по някакъв начин по редица въпроси. А фактът, че преговарящите се променят, един или друг, не означава нищо за нашите отношения. \" \r\nСрещата на Помпео с руското ръководство в Сочи се състоя в контекста на нов фактор - окончателният доклад на специалния прокурор Робърт Мюлер за предполагаемата „руска намеса”. \r\n\"Докладът на Мюлер не оказва влияние върху тона на преговорите, защото Помпео и Болтън представляват позицията на Тръмп\", каза Лукянов. - А позицията му винаги е била, че това (руското досие. - \"НГ\") е проблем, е измислен проблем, който демократите са раздули, за да навредят. Единственото влияние е изчезването на дамоклевия меч като потенциален импийчмънт. Това донякъде развърза ръцете по отношение на нови разговори за контакти с Русия. Докато документът не беше публикуван, администрацията нямаше възможност да направи нищо. Сега се появи тази възможност. Но тя се появи, а съдържанието - не. За Тръмп Русия е маловажна, ако си представите система от неговите приоритети. Русия заема много отдалечено място там. \" \r\nЕкспертът отбелязва: „Струва ми се, че за отношенията на Тръмп с Русия, среща с Путин, туитове за това как се разбираме и така нататък е преди всичко начин да демонстрира пред опонентите си в Америка колко ниско ги поставя и колко безразличен е той към мнението им. Тази теза е особено интересна в условията на предстоящите президентски избори в САЩ. Като цяло, предизборната кампания вече е започнала, но експертът смята, че на изборите през 2020 г. темата за Русия няма да заема същото място като миналия път. \"Макар че някой все още ще върти следващата вълна от руска намеса\", признава Лукянов. \"Въпреки това, опитът показва, а и политическите стратези на Демократическата партия трябва да се вземат предвид, че това има малък ефект върху настроението на избирателите.\" \r\n*** Ден за презареждане: какво очаква руско-американските отношения, коментира руският вестник  “Известия“ \r\nВъзстановяването на руско-американските отношения е важно за предотвратяването на военни инциденти, уреждането на регионалните конфликти и стабилизирането на ситуацията в света. Такова становище изразиха експерти и политици, попитани от \"Известия\", коментирайки последното посещение на държавния секретар на САЩ Майк Помпео в Руската федерация. На 14 май американския политик се срещна в Сочи с президента Владимир Путин и външния министър Сергей Лавров. По време на разговорите руската страна предложи страните да създадат съвместна неправителствена експертна група и бизнес съвет, както и да възобновят професионалния диалог в областта на киберпространството. Според политическите анализатори пристигането на Майк Помпео предполага, че Вашингтон осъзнава необходимостта от засилване на контактите с Москва за преодоляване на натрупаните проблеми. \r\nОсновната цел на първото посещение на Майк Помпео в Руската федерация беше да се рестартират руско-американските отношения. В началото на срещата Владимир Путин изрази надежда за възстановяване на връзките в пълен формат. Сега се създават всички необходими условия за това, отбеляза той. \r\nВъзобновяването на диалога между руските и американските депутати се затруднява от Конгреса на САЩ \r\nРусия нееднократно се застъпва за възобновяване на каналите за комуникация, които бяха до голяма степен замразени поради създаването на антируска истерия в САЩ. Работата на неправителствена експертна група, която руската страна предложи да създаде, може да помогне за възстановяване на доверието между страните. Тази група трябва да включва изтъкнати политолози, бивши военни, дипломати и други специалисти в двустранните отношения. Освен това Москва смята за уместно да създаде съвместен бизнес съвет, който да обедини представители на големия бизнес. \r\nРусия също така предлага да потвърди споразумението между Москва и Вашингтон за ненамеса във вътрешните работи на другите. Тя е сключено през 1933 г., но според Сергей Лавров САЩ все още не са готови за това. \r\nЗа времето, след като американците преустановиха отношенията си с Руската федерация, на международната арена се натрупаха много болезнени въпроси, които трудно или не могат да бъдат решени без Москва, каза Андрей Климов, заместник-председател на Комисията на Съвета на Федерацията по международните въпроси. \r\n„Русия е глобален играч и не е изгодно за САЩ да избягват разговор с нашата страна. Настоящето посещение е важно, защото е необходимо да се идентифицират темите, които Вашингтон е готов да обсъди. Тоест, да одобри съвместен дневен ред,” каза сенаторът пред вестника . „Днес една от най-важните задачи е да се избегнат военни сблъсъци и инциденти в резултат на неразбиране и грешки на ниво изпълнители. В края на краищата, ресурсът на доверие в руско-американските отношения е много нисък и напрежениата се разпространяват бързо. Не става дума само за Сирия. \r\nЗа да се постигнат конкретни споразумения, е необходимо да се започне изграждането на равностоен диалог, без да се използва езикът на ултиматумите, който често звучи в американската реторика, заяви в интервю за \"Известия\" професорът от Юридическия факултет и американист Александър Дормин. \r\n„В руско-американските отношения можете да се намерят точки за контакт. Това е, например, денуклеаризацията на Корейския полуостров. Като цяло нито Русия, нито САЩ се заинтерсовани от разширяване на ядрения арсенал,“ отбеляза експертът. „Същото се отнася и за съвместната борба срещу международния тероризъм, който представлява заплаха за всички страни без изключение“. \r\nЮрий Ушаков, съветник на президента на Русия, коментирайки резултатите от срещата, отбеляза, че Москва е готова за всеки формат на потенциален контакт между Владимир Путин и Доналд Тръмп. Според него диалогът може да се осъществи или \"на крака\" или под формата на пълноформатни преговори. По-специално, в Сочи беше разгледан въпросът за провеждането на среща на лидерите на срещата на високо равнище на Г-20 в Осака, Япония. \r\nОбсъждането на регионалните проблеми беше основната тема на преговорите в Сочи. Въпреки факта, че по много въпроси страните все още имат противоположни позиции, обмяната на мнения на такова високо ниво играе ключова роля. \r\nТака на заключителната пресконференция Сергей Лавров призова САЩ да не се намесват във вътрешните работи на Венецуела, припомняйки трагичните последици от насилствената \"демократизация\" в Ирак и Либия. \r\n„Важно е всички отговорни политически сили на страната да започнат диалог помежду си, за което всъщност настояват редица държави в региона в рамките на така наречения механизъм в Монтевидео. А правителството, както каза Николас Мадуро, е готово за такъв диалог ”, каза Сергей Лавров. \r\nПо време на руско-американските разговори бе обсъдена и украинската криза, по отношение на която между Москва и Вашингтон остават сериозни различия. И ако Майк Помпео призова Руската федерация да освободи моряците от съседната страна и да помогне на новите власти в Киев, руската страна заяви необходимостта от спазване на Минските споразумения от Украйна. \r\nНа срещата в  Сочи бе засегнат и въпроса за уреждането на ситуацията на Корейския полуостров. Русия поддържа прекия диалог между Пхенян и Вашингтон и подкрепя пълната денуклеаризация на полуострова. \r\nНе мина и без обсъждане на ситуацията около Сирия и Иран. Що се отнася до сирийската криза, страните се договориха да продължат контактите си, за да стабилизират положението в страната и накрая да премахнат тероризма. \r\nИранската тема беше обсъдена на фона на ескалацията на конфликта между Вашингтон и Техеран. На 8 май, на годишнината от оттеглянето на САЩ от „ядрената сделка“, президентът на Ислямската република Хасан Роухани даде на страните по договора 60 дни да започнат да изпълняват условията на договора. В противен случай Техеран си запазва правото да се оттегли от споразумението и да пусне реактора в Арак, надвишавайки нивата на обогатяване на уран, определени в сделката. \r\nЗаедно със затварянето на петролния кран и въвеждането на санкции, Съединените щати изпратиха два самолетоносача в района на Персийския залив - както се твърди, в отговор на военната заплаха от Иран. И двете страни на конфликта се обърнаха към военна риторика. Командирът на Корпуса на гвардейците на Ислямската революция, Хосейн Салами, каза, че „ако Америка направи стъпка срещу Иран, тя ще получи удар по главата”. Междувременно Русия очаква, че няма да се стигне до военен сценарий, каза Сергей Лавров на заключителната пресконференция. \r\n„Подобен вид заплаха, САЩ използваха и срещу Северна Корея. Не забравяйте, че те обещаха да започнат ракетна атака срещу територията на КНДР в рамките на една седмица, те нагнетиха ситуацията. И само няколко дни по-късно - разведряване и американският президент заявява готовността си да се срещне с Ким Чен-ун. Това е типична американска политика - да се опитва да изплаши, а след това да отиде на преговори“, - заяви за „Известия“ ориенталистът Вячеслав Матузов. \r\nНа срещата бе обсъдено и разширяването на Договора за стратегическото въоръжение, който изтича през 2021 година. Руската федерация и Съединените щати заявиха, че са заинтересовани да подновят диалога по всички аспекти на контрола върху въоръженията. \r\n*** Владимир Путин накара Майкъл Помпео, който пристигна по указанията на Тръмп за възстановяване на руско-американския диалог да го чака три часа, пише руският вестник  “Московский комсомолец“ . \r\nСрещата в Сочи започна три часа след уговореното време, тъй като руският президент реши да посети област Астрахан в същия ден и излезе от графика. Външният министър Сергей Лавров трябваше да положи много усилия, за да не се почувства госта и обиден. \r\nНо, честно казано, Помпео не може да се оплаква: Путин все пак само закъсня, а Доналд Тръмп два пъти анулира вече подготвените срещи. Като цяло – каквото повикало, такова се обадило, пише изданието. \r\nНа сутринта представители на Кремъл упорито се преструваха, че срещата с Помпео е \"просто част от програмата\" за Владимир Путин. И той изобщо не мисли за нея. \"Основните разговори ще бъдат между държавния секретар на САЩ и Сергей Лавров. А Путин ще приеме Помпео в малък прозорец, който той откри в натоварения си график\", обясниха те. \r\nЦелият ден бе прекаран от държавния глава в Ахтюбинск, полетът до който от Сочи отнема около час и половина в едната посока. Там, според Дмитрий Песков, президентът имаше предварително планирана голяма програма, включително посещение в центъра за полетни изпитания на Министерството на отбраната, среща за развитието на Астраханската област и среща с губернатора. \r\nНа захода към Ахтюбинск Путин беше ескортиран от шест изтребителя от пето поколение - СУ-57. Бяха му показани последните хиперзвукови ракети „Кинжал“, които, както уверяват разработчиците, нямат аналози в света и могат лесно да преодолеят всички съществуващи системи за противовъздушна и противоракетна отбрана. \r\nЖурналистите, разбира се, подозират, че всичко това е с причина. А чрез преднамерено инспектиране на най-новите оръжия, Владимир Путин ясно се надява да изпрати някакъв сигнал на американския гост, който го чака в Сочи. Но Дмитрий Песков категорично отхвърли подобни предположения. \"Президентът не изпраща послание до някого, а се занимава с въпросите на военно-промишления комплекс\", каза той. \"Няма нужда да се изграждат теории за конспирация\". Въпреки това остава фактът, че пътуването на Путин до фабриката за военни самолети в Казан в понеделник е много по-малко театрално от днешното посещение на комплекса Ахтюбинск.  \r\nКогато Сергей Лавров и Майк Помпео завършваха преговорите си в Сочи (между другото, които продължиха около три часа), Владимир Путин започна да обсъжда проблемите на развитието на пристанището Оля, перспективите за създаване на специална икономическа зона в Каспийско море и други неотложни проблеми на Астраханската област в Ахтюбинск. И за срещата си с Помпео, първоначално насрочено за 18.00, разбира се, нямаше време. Руските дипломати трябваше спешно да внесат корекции в програмата: пресконференцията на руския външен министър и държавния секретар на САЩ бе взето решение да се проведе не след срещата с Путин, а преди нея, за да не изглежда чакането твърдо дълго. \r\nТези перипетии и свързаните с тях нерви, очевидно, не по най-добрия начин повлияха на Сергей Лавров. Поне на пресконференцията руският министър се появи с яркочервено лице, което, разбира се, можеше да се дължи на сочински тен. Но той очевидно не е имал време да отиде на плажа в понеделник или вторник. \r\nСпоред Лавров разговорът с Помпео се оказа откровен и полезен: въпреки продължаващите разногласия, и двете страни проявяват интерес към нормализиране на диалога и възстановяване на вече замразени комуникационни канали. Създаването на експертни и бизнес съвети на Руската федерация-САЩ отново беше на дневен ред, нещо за което  напразно се опитваха да преговарят с Рекс Тилърсън. \r\nНадеждата, че този път всичко ще се получи, се дава от публикуването на доклада на специалния прокурор Мюлер, който, както знаете, не е открил нищо престъпно в отношенията между Тръмп и Москва. \"Надяваме се, че страстите в чужбина ще отшумят и най-накрая ще можем да продължим напред в установяването на по-конструктивен и професионален диалог между Русия и Съединените щати\", каза Лавров, отбелязвайки, че е дал на Помпео \"меморандум\" със специфични предложения от Москва. \r\nКакто се очакваше, ръководителите на дипломатическите ведомства в продължение на три часа обсъждаха впечатляващ кръг от теми, но очевидно не намериха конкретни допирни  точки. Помпео каза, че е дошло времето президента на Венецуела Николас Мадуро да напусне, за да сложи край на страданията на народа на Венецуела, а Русия, според САЩ, трябва да спре да подкрепя престъпния режим. Лавров отговори, че съдбата на Мадуро е дело на жителите на Венецуела и на никой друг. \"Демокрацията не се създава със сила\", подчерта той, напомняйки за подобни американски експерименти в Либия и Ирак. \r\nСпоред Помпео Вашингтон ще продължи да оказва натиск върху Иран и ще обясни на европейските партньори всички рискове, свързани с желанието им да запазят ядрената сделка. Съединените щати не искат фундаментална война с Техеран, но ще бъдат принудени да отговорят, ако има заплаха за американците в Сирия. Позицията на Русия, както знаем, е точно обратната. Москва не вижда никакви рискове при запазването на ядрената сделка. По-скоро обратното. А в Сирия Русия смята иранците за съюзници, а не за врагове. \r\nДокосвайки се до украинската тема, Лавров отново заяви, че няма алтернатива на споразуменията от Минск. В същото време Помпео призова руските власти да „помогнат” на новата власт в Украйна, за да намерят изход от кризата и да освободят украинските моряци, задържани след инцидента в Керченския пролив. \r\nСъщо така остава неясна съдбата на договора за мерките за по-нататъшно намаляване и ограничаване на стратегическите офанзивни оръжия (СТАРТ), които Кремъл се стреми да продължи за нов срок. Американският външен министър каза, че сега става дума за разширяване на диалога за осигуряване на стратегическа стабилност. \"Искаме да направим всичко, за да може Китай да участва в тези преговори\", подчерта Помпео.  \r\nС такъв противоречив багаж външните министри на Русия и САЩ пристигнаха в 20:00 часа в президентската резиденция в \"Бочаров ручей\". Трябва се отбележи, че Владимир Путин, осъзнавайки, че е закъснял „безбожно“, все пак е намалил престоя си на астраханска земя - по-специално, отменяйки срещата с местния губернатор. Това обаче не помогна много на Майк Помпео - той прекара повече от час в нетърпение да чака в резиденцията. Макар че имаше възможност отново да \"свери часовника\", както казват дипломатите, с други поканени - Юрий Ушаков, помощник на Путин за международни отношения и Сергей Наришкин, ръководител на Службата за външно разузнаване. \r\nВ началото на срещата Владимир Путин каза, че според него сега са се появили условия за възстановяване на руско-американските отношения. В това той е бил убеден от неотдавнашното обаждане на президента Тръмп и докладът на специалния прокурор Мюлер. \"Въпреки цялата екзотика на работата на неговата комисия, ние трябва да му отдадем дължимото: като цяло той проведе обективно разследване и потвърди липсата на всякакви следи и всякакви тайни споразумения между Русия и сегашната администрация, които първоначално сме характеризирали като пълна глупост\", подчерта той. \"Много бих искал посещението ви като държавен секретар да благоприятства нашите двустранни отношения и да допринесе за тяхното развитие\", каза Путин, позовавайки се на Помпео. \r\nДържавният секретар потвърди в отговор, че въпреки останалите разногласия Русия и Съединените щати могат да работят продуктивно и да си сътрудничат. С това съобщение той е изпратен в Сочи от Доналд Тръмп. \"Можем да си сътрудничим за Северна Корея, за Афганистан и по други въпроси. И също така да говорим за стратегически диалог, така че целият свят да се възползва от това\", предложи Помпео.", "date": "2019.05.15", "title": "Визитата на Майкъл Помпео в Сочи - коментари в руския печат (Агенция \"Фокус\")"}
{"url": "http://www.focus-news.net/news/2019/05/15/2657950/moskovskiy-komsomolets-vladimir-putin-nakara-maykal-pompeo-da-go-chaka-tri-chasa.html", "text": "Владимир Путин накара Майкъл Помпео, който пристигна по указанията на Тръмп за възстановяване на руско-американския диалог да го чака три часа, пише руският вестник  “Московский комсомолец“ . \r\nСрещата в Сочи започна три часа след уговореното време, тъй като руският президент реши да посети област Астрахан в същия ден и излезе от графика. Външният министър Сергей Лавров трябваше да положи много усилия, за да не се почувства госта и обиден. \r\nНо, честно казано, Помпео не може да се оплаква: Путин все пак само закъсня, а Доналд Тръмп два пъти анулира вече подготвените срещи. Като цяло – каквото повикало, такова се обадило, пише изданието. \r\nНа сутринта представители на Кремъл упорито се преструваха, че срещата с Помпео е \"просто част от програмата\" за Владимир Путин. И той изобщо не мисли за нея. \"Основните разговори ще бъдат между държавния секретар на САЩ и Сергей Лавров. А Путин ще приеме Помпео в малък прозорец, който той откри в натоварения си график\", обясниха те. \r\nЦелият ден бе прекаран от държавния глава в Ахтюбинск, полетът до който от Сочи отнема около час и половина в едната посока. Там, според Дмитрий Песков, президентът имаше предварително планирана голяма програма, включително посещение в центъра за полетни изпитания на Министерството на отбраната, среща за развитието на Астраханската област и среща с губернатора. \r\nНа захода към Ахтюбинск Путин беше ескортиран от шест изтребителя от пето поколение - СУ-57. Бяха му показани последните хиперзвукови ракети „Кинжал“, които, както уверяват разработчиците, нямат аналози в света и могат лесно да преодолеят всички съществуващи системи за противовъздушна и противоракетна отбрана. \r\nЖурналистите, разбира се, подозират, че всичко това е с причина. А чрез преднамерено инспектиране на най-новите оръжия, Владимир Путин ясно се надява да изпрати някакъв сигнал на американския гост, който го чака в Сочи. Но Дмитрий Песков категорично отхвърли подобни предположения. \"Президентът не изпраща послание до някого, а се занимава с въпросите на военно-промишления комплекс\", каза той. \"Няма нужда да се изграждат теории за конспирация\". Въпреки това остава фактът, че пътуването на Путин до фабриката за военни самолети в Казан в понеделник е много по-малко театрално от днешното посещение на комплекса Ахтюбинск.  \r\nКогато Сергей Лавров и Майк Помпео завършваха преговорите си в Сочи (между другото, които продължиха около три часа), Владимир Путин започна да обсъжда проблемите на развитието на пристанището Оля, перспективите за създаване на специална икономическа зона в Каспийско море и други неотложни проблеми на Астраханската област в Ахтюбинск. И за срещата си с Помпео, първоначално насрочено за 18.00, разбира се, нямаше време. Руските дипломати трябваше спешно да внесат корекции в програмата: пресконференцията на руския външен министър и държавния секретар на САЩ бе взето решение да се проведе не след срещата с Путин, а преди нея, за да не изглежда чакането твърдо дълго. \r\nТези перипетии и свързаните с тях нерви, очевидно, не по най-добрия начин повлияха на Сергей Лавров. Поне на пресконференцията руският министър се появи с яркочервено лице, което, разбира се, можеше да се дължи на сочински тен. Но той очевидно не е имал време да отиде на плажа в понеделник или вторник. \r\nСпоред Лавров разговорът с Помпео се оказа откровен и полезен: въпреки продължаващите разногласия, и двете страни проявяват интерес към нормализиране на диалога и възстановяване на вече замразени комуникационни канали. Създаването на експертни и бизнес съвети на Руската федерация-САЩ отново беше на дневен ред, нещо за което  напразно се опитваха да преговарят с Рекс Тилърсън. \r\nНадеждата, че този път всичко ще се получи, се дава от публикуването на доклада на специалния прокурор Мюлер, който, както знаете, не е открил нищо престъпно в отношенията между Тръмп и Москва. \"Надяваме се, че страстите в чужбина ще отшумят и най-накрая ще можем да продължим напред в установяването на по-конструктивен и професионален диалог между Русия и Съединените щати\", каза Лавров, отбелязвайки, че е дал на Помпео \"меморандум\" със специфични предложения от Москва. \r\nКакто се очакваше, ръководителите на дипломатическите ведомства в продължение на три часа обсъждаха впечатляващ кръг от теми, но очевидно не намериха конкретни допирни  точки. Помпео каза, че е дошло времето президента на Венецуела Николас Мадуро да напусне, за да сложи край на страданията на народа на Венецуела, а Русия, според САЩ, трябва да спре да подкрепя престъпния режим. Лавров отговори, че съдбата на Мадуро е дело на жителите на Венецуела и на никой друг. \"Демокрацията не се създава със сила\", подчерта той, напомняйки за подобни американски експерименти в Либия и Ирак. \r\nСпоред Помпео Вашингтон ще продължи да оказва натиск върху Иран и ще обясни на европейските партньори всички рискове, свързани с желанието им да запазят ядрената сделка. Съединените щати не искат фундаментална война с Техеран, но ще бъдат принудени да отговорят, ако има заплаха за американците в Сирия. Позицията на Русия, както знаем, е точно обратната. Москва не вижда никакви рискове при запазването на ядрената сделка. По-скоро обратното. А в Сирия Русия смята иранците за съюзници, а не за врагове. \r\nДокосвайки се до украинската тема, Лавров отново заяви, че няма алтернатива на споразуменията от Минск. В същото време Помпео призова руските власти да „помогнат” на новата власт в Украйна, за да намерят изход от кризата и да освободят украинските моряци, задържани след инцидента в Керченския пролив. \r\nСъщо така остава неясна съдбата на договора за мерките за по-нататъшно намаляване и ограничаване на стратегическите офанзивни оръжия (СТАРТ), които Кремъл се стреми да продължи за нов срок. Американският външен министър каза, че сега става дума за разширяване на диалога за осигуряване на стратегическа стабилност. \"Искаме да направим всичко, за да може Китай да участва в тези преговори\", подчерта Помпео.  \r\nС такъв противоречив багаж външните министри на Русия и САЩ пристигнаха в 20:00 часа в президентската резиденция в \"Бочаров ручей\". Трябва се отбележи, че Владимир Путин, осъзнавайки, че е закъснял „безбожно“, все пак е намалил престоя си на астраханска земя - по-специално, отменяйки срещата с местния губернатор. Това обаче не помогна много на Майк Помпео - той прекара повече от час в нетърпение да чака в резиденцията. Макар че имаше възможност отново да \"свери часовника\", както казват дипломатите, с други поканени - Юрий Ушаков, помощник на Путин за международни отношения и Сергей Наришкин, ръководител на Службата за външно разузнаване. \r\nВ началото на срещата Владимир Путин каза, че според него сега са се появили условия за възстановяване на руско-американските отношения. В това той е бил убеден от неотдавнашното обаждане на президента Тръмп и докладът на специалния прокурор Мюлер. \"Въпреки цялата екзотика на работата на неговата комисия, ние трябва да му отдадем дължимото: като цяло той проведе обективно разследване и потвърди липсата на всякакви следи и всякакви тайни споразумения между Русия и сегашната администрация, които първоначално сме характеризирали като пълна глупост\", подчерта той. \"Много бих искал посещението ви като държавен секретар да благоприятства нашите двустранни отношения и да допринесе за тяхното развитие\", каза Путин, позовавайки се на Помпео. \r\nДържавният секретар потвърди в отговор, че въпреки останалите разногласия Русия и Съединените щати могат да работят продуктивно и да си сътрудничат. С това съобщение той е изпратен в Сочи от Доналд Тръмп. \"Можем да си сътрудничим за Северна Корея, за Афганистан и по други въпроси. И също така да говорим за стратегически диалог, така че целият свят да се възползва от това\", предложи Помпео.  Юлиян Марков", "date": "2019.05.15", "title": "„Московский Комсомолец“: Владимир Путин накара Майкъл Помпео да го чака три часа"}
{"url": "http://www.focus-news.net/news/2019/05/15/2657957/pregled-na-osnovnite-temi-v-britanskiya-pechat-agentsiya-fokus.html", "text": "Визитата на Майкъл Помпео в Русия, намерението на британския премиер да подложи на гласуване за четвърти път сделката си за Брекзит и възходът на Брекзит партията на Найджъл Фарадж са сред основните теми на британския печат. \r\n*** Владимир Путин заяви пред американския държавен секретар Майк Помпео, че се надява, че заключението от разследването на Робърт Мюлер ще даде възможност за съживяване на американско-руските отношения, пише британският вестник  The Guardian .  \r\nРуският президент заяви това, когато прие Помпео за първите преговори на високо равнище между двете страни след публикуването на редактирания доклад на Мюлер за разследването на руската намеса с президентската кампания на Тръмп 2016. \r\nВъв встъпителни думи във вторник вечерта в Сочи Путин каза: „Трябва да отдадете на Мюлер дължимото му: като цяло той проведе обективно разследване и потвърди липсата на каквато и да било следа от заговор между Русия и сегашната администрация. \r\n„Това беше една от причините за влошаването на отношенията между нашите две държави. Надявам се, че днес ситуацията се променя. \" \r\nПомпео се срещна за няколко часа във вторник с руския външен министър Сергей Лавров. Докато и двамата изразиха желание за подобряване на отношенията, двете страни остават разделени по въпроси като контрола над въоръженията и кризата във Венецуела. \r\nРуски представители заявиха, че е била обсъдена възможна среща на върха между Тръмп и Путин на срещата на Г-20 следващия месец в Осака. Путин е настроен за среща, казват те, но САЩ все още не са отправили официално искане. \r\nТръмп отмени разговорите с Путин на срещата на Г-20 през ноември след руска атака срещу няколко украински кораба край бреговете на Крим. \r\nПомпео се срещна с Путин в Русия в момент на засилен страх от сблъсък между САЩ и Иран, съюзник на Москва. Говорител на Кремъл, преди срещата във вторник, обвини САЩ, че прилага политика на \"максимален натиск\" срещу Иран, позовавайки се на тежкия режим на санкции на САЩ и разполагане на военни кораби в Близкия изток. \r\n\"Президентът Путин многократно е казвал, че не може да разбере политиката за максимален натиск\", каза Песков пред журналисти във вторник сутринта. \r\nНапрежението около Иран е последната криза, която смущава отношенията между САЩ и Русия, които бяха сериозно нарушени от обвиненията за намеса на Русия в президентските избори през 2016 г. Очакваше се Помпео и Путин да обсъдят въпроси от контрола на ядрените оръжия, неотдавнашните вълнения във Венецуела, където Русия подкрепя правителството на Николас Мадуро , а САЩ подкрепят лидерите на опозицията. \r\nПомпео пристигна в черноморския курорт Сочи във вторник следобед, казвайки на Лавров: \"Аз съм тук днес, защото президентът Тръмп е решен да подобри тези отношения.\" \r\nВизитата на американския държавен секретар във вторник е първата среща между висши служители на двете страни от известно време. \r\nСмята се, че разследването е ограничило желанието на Тръмп да изгради по-близки отношения с Путин, когото той открито похвали по време на кампанията. \r\nПреди срещата Путин посети военен завод, произвеждащ нова хиперзвукова ракета и център за полетни изпитания за руските самолети Су-57. Говорителят на Кремъл нарече времето на посещението съвпадение.Лавров нарече преговорите опит за стабилизиране на двустранните отношения, разрушени от разследването на специалния прокурор и нарастващото напрежение във Венецуела и Иран, където Москва подкрепя лидерите, срещу които се противопоставя Вашингтон. \r\nВ изявление в понеделник Лавров обвини САЩ за провокирането на кризата с Иран, като излезе от ядрената сделка, договорена по време на Барак Обама. Иран започна частично оттегляне от ядрената сделка миналата седмица. \r\n\"Ще се опитаме да изясним с него как американците планират да излязат от кризата, която създадоха с едностранните си решения,\" каза Лавров. \"Разчитаме на откровен разговор с американския си колега.\" \r\nПреди срещата във вторник той призова Помпео да помогне за намаляване на \"взаимната горчивина\" между двете страни, което \"увеличава рисковете за нашата и вашата сигурност и е причина за безпокойство за цялата международна общност\". \r\nСАЩ изпратиха самолетоносач и бомбардировач на Близкия изток в отговор на това, което официалните лица наричаха \"основателна заплаха\" от силите на иранския режим. Саудитска Арабия каза, че няколко от петролните й танкери са били повредени при мистериозни „саботажни атаки“ след предупреждения на САЩ, че Иран може да се насочи към корабите в региона. \r\nПомпео се срещна с лидери в Европа и Близкия изток, за да обсъди напрежението с Иран през последната седмица. Той отмени плановете да пристигне в Москва в понеделник, за да се срещне с американските бизнес лидери и служителите на посолството, вместо това пътува до Брюксел, за да се появи неканен на срещата на европейските дипломати, които са се опитват да спасят ядрената сделка и го призовават да прояви максимална сдържаност към Иран. \r\nДжереми Хънт, външният министър на Обединеното кралство, каза, че европейските съюзници на Америка са загрижени за потенциална война между Иран и САЩ. \"Много се притесняваме за риска от конфликт, на фона на ескалация, която е нежелана от двете страни\", казва Хънт. \r\n*** Срещата беше съпроводена предимно с усмивки и веселие в Сочи във вторник, когато американският държавен секретар Майк Помпео и руският външен министър Сергей Лавров намекнаха за затопляне на отношенията преди по-нататъшни преговори, включително с участието на Владимир Путин, пише британският вестник  The Independent .  \r\n\"Това бяха добри, интензивни, съществени и полезни разговори\", заяви Лавров на пресконференция след тях. \"Надявам се, че посещението не само ще спомогне за подобряване на атмосферата, но и ще помогне за разрешаването на ... двустранни, регионални и международни въпроси.\" \r\nПомпео, който по-рано описа своето пътуване като „добросъвестно усилие“, върна комплиментите. \r\nРазговорът беше \"добра стъпка\", каза той, към \"целта на президента за по-добри отношения\". Налице е „напредък“ за постигане на политическо решение за Сирия; „Споразумение“ за денуклеаризация на Корейския полуостров; „резолюция“ за работа по „по-широка, проверима и приложима“ рамка за контрол на оръжията. Съединените щати също оставиха „отворена врата“ относно възможността за разширяване на сегашните споразумения за стратегическо оръжие. \r\nНо държавният секретар изрази желание да отбележи, че са останали сериозни разногласия. \r\nПо отношение на Венецуела и подкрепата на Русия за Николас Мадуро, двете страни виждат нещата много различно. Мадуро не е донесъл „нищо друго освен нещастие на венецуелския народ“, каза американския държавен секретар. Страните не постигнаха съгласие и по Украйна - и \"САЩ никога не биха могли да подкрепят опитите на Русия да анексира Крим\" \r\nИ по двата въпроса обаче държавният секретар на САЩ внимаваше „да показва морков вместо тояга“. \r\nВъв Венецуела Русия има бизнес интереси, които трябва да бъдат \"разглеждани\" при нов демократичен режим, каза той, намеквайки за сделка за защита на милиардите долари от петролните инвестиции на руската държавна петролна компания „Роснефт“. \r\nЗа Украйна санкциите „остават в сила“. Но те биха могли да бъдат „регулирани“, ако Русия „протегне ръка на  новия президент на Украйна“, Владимир Зеленски. Междувременно перспективата Русия да освободи украинските военнослужещи, заловени близо до Керч през декември 2018 г., беше спомената като нещо, което може да помогне за „регулирането“. \r\nКакто се очакваше, една от основните теми на дискусията беше перспективата за военна конфронтация между САЩ и Иран след очевидния срив на иранското ядрено споразумение от 2015 г. Тази остра криза накара Помпео да отмени планирания московски етап от пътуването в Русия в  понеделник, за да посети Брюксел и да се обърне към своите европейски колеги. \r\nПо-рано през деня говорител на Кремъл подчерта руската позиция по въпроса: решението на Вашингтон да се оттегли от рамката е \"безразсъдно\". \r\n\"Путин е говорил за липсата на разбиране за подобна политика\", каза Дмитрий Песков. - Това води до притискане  на една страна в ъгъла. Както ни разказва по-новата история, това никога не дава добър резултат. \" \r\nПомпео говори „за слона в стаята“: твърденията за руска намеса във вътрешната политика на САЩ. Време е Русия да покаже, че „тези дейности са нещо от миналото“, каза той. \r\nСергей Лавров изглеждаше щастлив от повдигането на въпроса. Твърденията за руска намеса са били отправяни в годините назад. Дори са се появили в президентската кампания от 1986 г., \"където първоначално бяха показани президентските амбиции на Доналд Тръмп\". Може би „Съединените щати биха се съгласили най-накрая да подпишат взаимно споразумение, за да не се намесват във вътрешната политика, предложена първо от руснаците през 30-те години на миналия век?“ \r\n„Обещах, че няма да говоря за 30-те години на миналия век,“  отговори Помпео. \r\nПри пристигането си в Сочи Помпео каза, че е натоварен с подобряването на двустранните отношения и намирането на области на съгласие. \r\nМакар и не съвсем на нивото на сталинската епоха, връзките между САЩ и Русия несъмнено са най-лошите от няколко десетилетия, опустошени от войни, недоверие, санкции и контра санкции. Съществуват връзки, но те са ограничени. Освен борбата с тероризма, диалогът между Русия и САЩ е ефективен само на равнището на ръководителите на Съвета за сигурност и в обсъждането на политиката на някои регионални въпроси като Сирия, Северна Корея и Афганистан. \r\nСергей  Лавров заяви, че разговорите предлагат перспектива за нормализиране на отношенията между страните. \r\n\"Време е да изградим нова, по-конструктивна матрица за взаимно разбиране\", каза той. \"Ние сме готови.\" \r\nОснованията за размразяване дойдоха по-рано този месец след телефонен разговор от 3 май между президентите Тръмп и Путин. Източници от Кремъл описаха разговора като „неочаквано приятелски”.  \r\nСлед това Помпео и Лавров се срещнаха в кулоарите на Арктическия съвет в Хелзинки. В понеделник Тръмп неочаквано обяви, че е готов да се срещне с Путин на срещата на Г-20 в Осака през юни. \r\nПървоначално имаше известно объркване и противоречиви сигнали за това как се отнасят руснаците към предложението. Но на пресконференция  Лавров като че ли потвърди, че ще Москва ще приеме - но само ако предложението беше направено официално. \r\n\"Получихме информация, че президентът Тръмп е готов да се срещне\", каза той. \"Ако получим официално предложение ... ще отговорим положително.\" \r\nАкцентът върху протокола не е случаен, казва Андрей Сушенцов, програмен директор на Валдайския клуб, дискусионен форум с тесни връзки с правителството. \r\nМосква се умори от противоречиви послания от Вашингтон. \r\n„Процесът на външната политика е напълно дезорганизиран. За Венецуела Джон Болтън е начело. За Сирия това е Пентагонът. Помпео отговаря за Северна Корея. Тръмп е обсебен от Иран и Китай. Конгресът е подозрителен по отношение на всяка чуждестранна инициатива на администрацията”, каза той. \r\n\"С такъв хаос на преден план е напълно неясно какъв може да бъде резултат от отношенията,\" коментира Сушенцов. \r\n*** Тереза Мей ще подложи на гласуване споразумението за оттегляне от ЕС през следващия месец, което ще определи оставащото й време като премиер, пише британският вестник  The Times . \r\nТя заяви пред Джереми Корбин, че през седмицата, започваща на 3 юни, тя ще внесе законодателство за прилагане на споразумението за оттегляне със или без подкрепата на лейбъристите. \r\n\"Ние се приближаваме към момента на истината\", каза министър на кабинета за решението на премиера, което на практика поставя премиерския пост на огневата линия. \r\nДосега Мей се въздържаше от въвеждането на законопроекта за споразумението за оттегляне, тъй като търсеше споразумение от лейбъристите, че няма да го отхвърлят. \r\nПоражението при гласуването в парламента почти сигурно ще означава края на мандата на Мей, тъй като това ще доведе до прекратяване на парламентарната сесия и тя няма правомощия да започне нова. \r\nМинистър-председателят реши да продължи със законопроекта след тричасовото заседание на кабинета вчера, където беше преценено, че това е единственият оставащ вариант. Тя защити стратегията си по време на срещата, на която министрите повтаряха предупреждения на депутати консерватори, че съгласието с исканията на лейбъристите за митнически съюз ще раздели партията. \r\nВъпреки че кабинетът обсъди както възможността за приемане на митнически съюз, така и втори референдум, не бяха взети решения. Вместо това, изглежда, че Мей иска депутатите да излязат с компромис, докато законодателството е в комисиите. За да достигнат този етап обаче, парламентът трябва да гласува за второ четене. \r\nОчаква се законопроектът да бъде внесен на 4 юни, което означава, че гласуването ще се проведе една седмица след това. \r\n*** Брекзит партията на Найджъл Фарадж е фаворит за европейските избори, сочи проучване, което показва, че народът е не само ядосан на премиера Тереза Мей, но и изпраща кристално ясно послание към нея за Брекзит, пише  Daily Express . \r\nОт анкета, проведена от ITV, споделена с Express, става ясно, че една трета от нацията планират да гласуват за Брекзит партията на следващите избори за Европейски парламент. Това се сравнява с неудобните 12% от избирателите, които възнамеряват да гласуват за Торите , 11%, които планират да гласуват за Либерал-демократите, 6% за Зелената партия, по 4% за Шотландската народна пария , „Промяната“ и ЮКип. Лейбъристката партия на Джереми Корбин има гарантирани 24 процента от гласовете, според проучването . \r\nДо 51% от запитаните разкриха, че движещият фактор за техния вот е „да се уверят, че Брекзит върви напред“, каза ITV. \r\nДруги 27% заявяват, че основната причина е, че са съгласни с водената политика на подкрепяната от тях партия, докато още 19% признават, че искат да „изпратят съобщение до Уестминстър с техния вот“. \r\nРезултатите идват след като ЕС заяви, че Тереза Мей ще поиска още едно удължаване на член 50, въпреки че вече получи две. \r\nПървоначалната дата за Брекзит от 29 март беше отложена до 12 април и сега до 31 октомври, но Брюксел остава неубеден, че Тереза Мей ще успее да прокара противоречивата си сделка, въпреки че Парламентът три пъти я отхвърли и това споразумение доведе до тежка криза на консервативната партия поради несправянето с Брекзит. \r\nБрекзит партията натрупа огромен резултат, след като партията на Мей загуби над 1000 места на местните избори преди две седмици. \r\nКонсерваторите очакваха да загубят около 500. \r\nПреднината на лейбъристите е достатъчна да изпрати Джереми Корбин на Даунинг Стрийт 10.", "date": "2019.05.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/15/2657960/pravitelstvoto-shte-otpusne-3-mln-lv-za-podobryavane-na-detsko-zdraveopazvane-obzor.html", "text": "Правителството ще отпусне 3 млн. лв. за подобряване на детско здравеопазване. До това решение се стигна след среща при премиера Бойко Борисов с министъра на здравеопазването, педиатри, неонатолози и директори на акушеро-гинекологични лечебни заведения. На срещата бяха обсъдени състоянието на детското здравеопазване и мерките, които трябва да се предприемат за подобряване качеството на лечението и организацията на работа в педиатричната болница „Проф. д-р Иван Митов“ и в детските отделения в страната. \r\nНа 15 април здравният министър Кирил Ананиев ще внесе в Министерски съвет проект на Постановление, с което на Министерството на здравеопазването ще бъде предоставен допълнителен финансов ресурс в размер на близо 3 млн. лв. От тези средства на държавните и общинските болници ще бъдат предоставени 500 хил. лв. за закупуването на 15 апарата за дихателна реанимация и 750 хил. лв. за осигуряването на 50 кувьоза.  \r\nОтделно 1,7 млн. лв. са средствата, с които ще бъде финансирана педиатричната болница по Програмата „Майчино и детско здравеопазване“ по реда на Наредба №3 за медицинските дейности извън обхвата на задължителното здравно осигуряване. Този ресурс ще бъде изразходван както за подобряване качеството на лечението на децата, така и за увеличаване възнагражденията на работещите. Присъствалите на срещата педиатри заявиха, че са доволни от това решение. Междувременно колегите им излязоха на трети пореден протест и блокираха движението по булеварда пред лечебното заведение. Началникът на клиниката по детска неврология и част от инициативния комитет проф. Иван Литвиненко заяви, че на този етап колективна оставка няма да се наложи. \r\nДо края на този месец ще бъде обявена обществената поръчка за инженеринг на новата детска болница, като очакванията са в началото на месец септември да започне реалното ѝ строителство. Вече стартираха и преговорите на Министерството на здравеопазването с Българския лекарски съюз за преостойностяване на някои клинични пътеки, така че цените да бъдат завишени и да отговарят на реалните разходи. Приоритетно ще бъдат разгледани пътеките в педиатрията. По отношение на кадровия ресурс в детското здравеопазване мярка ще бъде предприета с промените в Наредба №1 за специализациите. В нея приоритет ще бъдат неонатолозите, чийто брой в момента е твърде малък и не отговаря на реалните потребности на лечебните заведения.", "date": "2019.05.15", "title": "Правителството ще отпусне 3 млн. лв. за подобряване на детско здравеопазване (ОБЗОР)"}
{"url": "http://www.focus-news.net/news/2019/05/15/2657949/tass-maykal-pompeo-zayavi-che-rusiya-i-sasht-sa-proveli-konstruktiven-dialog-za-afganistan.html", "text": "Русия и Съединените щати бяха в състояние да проведат конструктивен диалог по Афганистан и да обсъдят как ситуацията в тази страна може да продължи да се развива. Това съобщи държавният секретар на САЩ Майкъл Помпео, разговаряйки с журналисти, които го придружават след приключването на срещите му с руския президент Владимир Путин и руския външен министър Сергей Лавров. Текстът беше разпространен във вторник от пресслужбата на Държавния департамент на САЩ, цитиран от  TACC \r\n„Също така успяхме да постигнем, по мое мнение, истински конструктивен напредък по отношение на това как ситуацията в Афганистан може да се развива. Нашите страни имат общо минало - Русия е била в Афганистан, сега сме в Афганистан вече 17 години - и можем да обсъдим как да постигнем напредък,\" каза Помпео. \r\nДържавният секретар на САЩ по време на посещението си в Русия във вторник проведе разговори с Лавров, след което той бе приет от Путин. Лавров и Помпео проведоха около три часа преговори в Сочи, обсъждайки, както отбеляза външният министър, както двустранни отношения, така и най-належащите международни и регионални въпроси, включително ситуацията в Украйна, Венецуела, Сирия и Близкия изток като цяло, разрешаването на проблемите на ядреното развитие,Северна Корея и Иран. Страните се съгласиха, че \"трябва да се опитаме да предприемем практически стъпки за подобряване на ситуацията в руско-американските отношения\", подчерта Лавров. \r\nСъветникът на руския президент Юрий Ушаков каза пред репортери след срещата на Путин с Помпео, че \"все още няма усещане за пробив, но американската страна е проявила делово отношение \"  Юлиян Марков", "date": "2019.05.15", "title": "ТАСС: Майкъл Помпео заяви, че Русия и САЩ са провели конструктивен диалог за Афганистан"}
{"url": "http://www.focus-news.net/news/2019/05/15/2657961/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Майкъл Помпео вярва, че Русия и Съединените щати могат да си сътрудничат в полза на своите народи и на целия свят на Той заяви това на срещата с руския президент Владимир Путин, предава  TACC . \r\n\"Имаме общи интереси и има такива въпроси, по които можем да си сътрудничим, да работим продуктивно, да работим заедно, за да живеят успешно нашите народи и целият свят да преуспее\", каза Помпео. Той поясни, че президентът на САЩ Доналд Тръмп го е инструктирал да дойде в Русия с точно това послание, така че той \"да говори за някои идеи, някои проекти\". \r\nПомпео посочи, че двете световни сили могат да си сътрудничат при решаването на ситуацията около Северна Корея, в Афганистан и по други конкретни въпроси, по-специално в стратегическия диалог. \"Надявам се, че ще можем да говорим с Вас за това, за да може целият свят да се възползва\", каза държавният секретар на САЩ. \r\nПомпео информира Путин, че смята срещата си във вторник с външния министър Сергей Лавров за \"продуктивна\". Той отбеляза, че са обсъдили с ръководителя на руската дипломация темите, по които Москва и Вашингтон все още нямат съгласие, както и въпроси от взаимен интерес. \r\n*** Вашингтон призова Москва „да протегне ръка\" на новите власти в Киев за разрешаване на ситуацията в Донбас, съобщи държавният секретар на САЩ Майкъл Помпео на съвместна пресконференция с руския външен министър Сергей Лавров, цитиран от  TACC .  \r\n\"Искаме Русия да протегне ръка на новото украинско правителство, за да намери изход от ситуацията, да разреши проблемите на Донбас. Ние също така призоваваме руското правителство да освободи екипажа на кораба, задържан  в Керченския проток\", каза Помпео. \r\n*** Сергей Лавров заяви, че са се договорили със САЩ да продължат консултациите за Сирия по време на съвместна пресконференция след разговорите с държавния секретар на САЩ Майкъл Помпео, цитиран от  TACC \r\nРусия и САЩ подкрепят пълното прилагане на Резолюция 2254 на Съвета за сигурност на ООН относно Сирия и се съгласиха да продължат взаимните консултации,  заяви руският външен министър Сергей Лавров. \r\n\"За Сирия говорихме за необходимостта от пълно прилагане на Резолюция 2254 на Съвета за сигурност на ООН, чиято ключова разпоредба е зачитането на суверенитета и териториалната цялост на Сирия\", каза той. „договорихме се да продължат контактите по специфични аспекти, включително тези, свързани с окончателното ликвидиране на тероризма в сирийските земи, осигуряване на условия за връщане на бежанците, решаване на хуманитарни проблеми и стартиране на политически процес в контекста на формирането на конституционен комитет. Надяваме се, че този орган възможно най-скоро ще бъде в състояние да започне работа в Женева под егидата на ООН.\" \r\n*** Руският президент Владимир Путин заяви, че се надява, че сега се създават условия за възстановяване на руско-американските отношения на срещата с държавния секретар на САЩ Майкъл Помпео, цитиран от  TACC . \r\n\"Както знаете, съвсем наскоро, преди няколко дни, имах удоволствието да говоря с президента на Съединените щати по телефона, имах впечатлението, че президентът е готов да възстанови руско-американските отношения и контакти за съвместно решаване на въпроси от взаимен интерес,“ заяви Путин. \"От наша страна многократно сме казвали, че бихме искали да възстановим отношенията в пълен формат, надявам се, че сега се създават необходимите условия за това.\" \r\n*** Държавният секретар на САЩ Майкъл Помпео заяви във вторник, че неговата страна не търси война с Иран, въпреки повишаването на напрежението в региона след като Пентагонът изпрати бомбардировачи с ядрени мощности в региона, предава  AFP .  \r\nВ същото време върховният лидер на Иран Aятолах Али Хаменей настоява, че конфликтът между Ислямската република и САЩ е по-скоро тест за решителност, отколкото военен спор. \r\n\"В основата си не търсим война с Иран,\" каза Помпео по време на посещение в Русия, ключов поддръжник на Техеран, който обвинява за сегашната криза решението на Вашингтон да се оттегли от ядрената сделка с Иран. \r\nПомпео обаче добави: \"Също така даваме ясно да се разбере от иранците, че ако американските интереси бъдат атакувани, ние със сигурност ще отговорим по подходящ начин\". \r\n\"Искаме Иран да се държи като нормална страна\", каза Помпео, посочвайки подкрепата на Техеран на бунтовниците от Хути в Йемен, които водят война срещу коалиция, ръководена от съюзника на САЩ Саудитска Арабия. \r\nБунтовниците  хути \"изстрелват ракети в райони, където пътуват руснаци и американци. Тези ракети лесно биха могли да убият руски или американски граждани\", каза Помпео. \r\nХаменей повтори реториката на Помпео в реч пред ирански високопоставени служители. \r\n\"Това противопоставяне не е военно, защото няма да има война. Нито ние, нито те (САЩ) търсим война. Те знаят, че това няма да бъде в техен интерес\", каза той, цитиран от уебсайта му. \r\n\"Ясното решение на иранския народ е да се противопостави на Америка\", каза Хаменей, добавяйки, че \"в това съперничество Америка ще бъде принудена да се оттегли ... защото нашата решимост е по-силна\". \r\nВърховният лидер каза, че преговорите със САЩ са \"отрова\", защото американците искат да лишат Иран от неговите ракети и \"стратегическа дълбочина\" в региона. \r\n*** Самолетът на държавния секретар на САЩ Майкъл Помпео излетя от международното летище в Сочи, предава  ТАСС . \r\nПървото работно посещение на ръководителя на американската дипломация в Русия продължи по-малко от един ден, но беше много наситено. Веднага след пристигането си Помпео проведе разговори с руския външен министър Сергей Лавров, които продължиха около три часа, разговаря с репортери и след това бе приет от руския лидер Владимир Путин, като тази среща продължи повече от час и половина. След тази среща държавният секретар на САЩ се отправи към летището. \r\nКакто се очаква, това няма да бъде последната среща на Лавров и Помпео. Те ще имат възможност да разговорят на следващите срещи на високо равнище, включително на срещата на Г-20 в Осака. \r\n*** Тереза Мей ще подложи на гласуване споразумението за оттегляне от ЕС през следващия месец, което ще определи оставащото й време като премиер, пише британският вестник  The Times . \r\nТя заяви пред Джереми Корбин, че през седмицата, започваща на 3 юни, тя ще внесе законодателство за прилагане на споразумението за оттегляне със или без подкрепата на лейбъристите. \r\n\"Ние се приближаваме към момента на истината\", каза министър на кабинета за решението на премиера, което на практика поставя премиерския пост на огневата линия. \r\nДосега Мей се въздържаше от въвеждането на законопроекта за споразумението за оттегляне, тъй като търсеше споразумение от лейбъристите, че няма да го отхвърлят. \r\nПоражението при гласуването в парламента почти сигурно ще означава края на мандата на Мей, тъй като това ще доведе до прекратяване на парламентарната сесия и тя няма правомощия да започне нова. \r\nМинистър-председателят реши да продължи със законопроекта след тричасовото заседание на кабинета вчера, където беше преценено, че това е единственият оставащ вариант. Тя защити стратегията си по време на срещата, на която министрите повтаряха предупреждения на депутати консерватори, че съгласието с исканията на лейбъристите за митнически съюз ще раздели партията. \r\nВъпреки че кабинетът обсъди както възможността за приемане на митнически съюз, така и втори референдум, не бяха взети решения. Вместо това, изглежда, че Мей иска депутатите да излязат с компромис, докато законодателството е в комисиите. За да достигнат този етап обаче, парламентът трябва да гласува за второ четене. \r\nОчаква се законопроектът да бъде внесен на 4 юни, което означава, че гласуването ще се проведе една седмица след това. \r\n*** Протестиращите в Судан и военните се договориха за три-годишен преходен периода към цивилна власт, макар че преговорите за ново управляващо тяло не са завършили, предава  AFP . \r\nПротестното движение настоява за цивилен преход след 30-годишното управление на сваления Омар Башир, но генералите, които го свалиха държат да запазят контрола на властта. \r\nПреговорите между двете страни бяха възобновени по-рано през седмицата, но бяха помрачени от насилие, когато войник и петима протестиращи бяха убити от неидентифицирани въоръжени лица на седящия протест пред щаба на Армията в Хартум. \r\nДвете страни обявиха рано в сряда след почти 12 часа преговори, че са постигнали споразумение за преходния период. \r\n\"Ние се договорихме за преходен период от три години\", заяви генерал-лейтенант Ясер Ата, член на военния съвет. \r\nАта каза, че окончателно споразумение за споделяне на властта, включително за формирането на следващия управляващ орган - суверенния съвет - ще бъде подписано с протестното движение – „Алианса за свобода и промяна“, в рамките на един ден. \r\n*** Силните дъждове през нощта изостриха ситуацията с наводненията в някои общини в Босна и Херцеговина. Беше обявено извънредно положение в Баня Лука, Теслич и Добри Юг, информира македонският телевизионен канал  “Сител“ .  \r\nМного домове , търговски помещения и училища са под вода. Залети и повредени са  мостове има пострадали автомобили. \r\nВ части от общините няма електричество и вода. Нанесените материални щети ще бъдат оценени след подобряване на времето. През изминалите дни обилни валежи и силен вятър предизвикаха големи проблеми в някои части на Хърватия. \r\nОбилни валежи има и в Сърбия. Според хидролозите няма опасност от повторение на бедствието от 2014 година. Метеоролозите очакват бурите в Сърбия да продължат до края на седмицата.", "date": "2019.05.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/15/2657959/", "text": "Силните дъждове през нощта изостриха ситуацията с наводненията в някои общини в Босна и Херцеговина. Беше обявено извънредно положение в Баня Лука, Теслич и Добри Юг, информира македонският телевизионен канал  “Сител“ .  \r\nМного домове , търговски помещения и училища са под вода. Залети и повредени са  мостове има пострадали автомобили. \r\nВ части от общините няма електричество и вода. Нанесените материални щети ще бъдат оценени след подобряване на времето. През изминалите дни обилни валежи и силен вятър предизвикаха големи проблеми в някои части на Хърватия. \r\nОбилни валежи има и в Сърбия. Според хидролозите няма опасност от повторение на бедствието от 2014 година. Метеоролозите очакват бурите в Сърбия да продължат до края на седмицата.  Юлиян Марков", "date": "2019.05.15", "title": "„Сител“ (Македония): Заради поройните дъждове е обявено извънредно положение в някои общини в Босна и Херцеговина"}
{"url": "http://www.focus-news.net/news/2019/05/15/2657964/gd-granichna-politsiya-intenziven-e-trafikat-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“ и „Лесово“ на изход за товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06:00 часа.  \r\nНа българо-сръбската граница, българо-македонската, българо-гръцката и  българо-румънската трафикът е нормален на всички гранични контролно-пропускателни пунктове.", "date": "2019.05.15", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2019/05/15/2657958/afp-protestirashtite-v-sudan-i-voennite-se-dogovoriha-za-tri-godishen-prehoden-perioda-kam-tsivilna-vlast.html", "text": "Протестиращите в Судан и военните се договориха за три-годишен преходен периода към цивилна власт, макар че преговорите за ново управляващо тяло не са завършили, предава  AFP . \r\nПротестното движение настоява за цивилен преход след 30-годишното управление на сваления Омар Башир, но генералите, които го свалиха държат да запазят контрола на властта. \r\nПреговорите между двете страни бяха възобновени по-рано през седмицата, но бяха помрачени от насилие, когато войник и петима протестиращи бяха убити от неидентифицирани въоръжени лица на седящия протест пред щаба на Армията в Хартум. \r\nДвете страни обявиха рано в сряда след почти 12 часа преговори, че са постигнали споразумение за преходния период. \r\n\"Ние се договорихме за преходен период от три години\", заяви генерал-лейтенант Ясер Ата, член на военния съвет. \r\nАта каза, че окончателно споразумение за споделяне на властта, включително за формирането на следващия управляващ орган - суверенния съвет - ще бъде подписано с протестното движение – „Алианса за свобода и промяна“, в рамките на един ден.  Юлиян Марков", "date": "2019.05.15", "title": "АFP: Протестиращите в Судан и военните се договориха за три-годишен преходен периода към цивилна власт"}
{"url": "http://www.focus-news.net/news/2019/05/15/2657955/tass-donald-tramp-shte-se-sreshtne-e-maykal-pompeo-sled-zavrashtaneto-mu-ot-rusiya.html", "text": "Американският президент Доналд Тръмп ще се срещне в сряда с държавния секретар Майкъл Помпео след завръщането му от Сочи, където ръководителят на американската дипломация проведе разговори с руския външен министър Сергей Лавров и президента Владимир Путин, показва графикът на американския президент, разпространен във вторник от пресслужбата на Белия дом, цитирана от  TACC \r\nСпоред тези данни срещата ще се състои в 14:45 часа местно време (21:45 българско време) в Овалния кабинет на Белия дом и ще се проведе при закрити  врати. \r\nДържавният секретар на САЩ по време на посещението си в Русия във вторник проведе разговори с руския външен министър Сергей Лавров, след което той бе приет от руския президент Владимир Путин. Лавров и Помпео проведоха около три часа преговори в Сочи, обсъждайки, както двустранни отношения, така и най-належащите международни и регионални въпроси, включително ситуацията в Украйна, Венецуела, Сирия и Близкия изток като цяло, разрешаването на проблемите на ядреното разоръжаване, Северна Корея и Иран. Както Лавров подчерта, страните се съгласиха, че \"трябва да се опитаме да предприемем практически стъпки за подобряване на ситуацията в руско-американските отношения\". \r\nНа свой ред съветникът на руския президент Юрий Ушаков заяви пред репортери след среща между Путин и Помпео, че \"все още няма усещане за пробив, но американската страна е настроена делово“.  Юлиян Марков", "date": "2019.05.15", "title": "ТАСС: Доналд Тръмп ще се срещне е Майкъл Помпео след завръщането му от Русия"}
{"url": "http://www.focus-news.net/news/2019/05/15/2657966/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nПрез следващото денонощие облачността ще е предимно значителна. През нощта, главно в Западна България ще продължи да вали дъжд и там количествата ще са значителни. През деня на много места в страната ще има валежи от дъжд, в следобедните часове в Западна и Централна България ще са интензивни и с гръмотевици. В западната половина от страната вятърът ще се ориентира от запад-северозапад и ще е слаб до умерен, в източните райони ще остане от изток-югоизток. Минималните температури ще са между 9° и 14°, максималните - между 20° и 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижение в една лента на АМ„Тракия“, от км 58+200 до км 58+400  посока Бургас, поради ремонт на  асфалтовата настилка. Ограничени за движение са аварийната и активната ленти. Движението се осъществява в изпреварващата лента и се регулира с пътни знаци. Срок до 15.05.2019 г.  \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението по АМ \"Хемус\" в тунел \"Ечемишка\" посока София /лява тръба/ е ограничено поради провеждане на георадарно обследване. Движението се осъществява двупосочно в дясната тръба /посока Варна/. Срок до 16.05.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nДвижението по АМ,, Хемус” от км 421+500 пътен възел ,,Летище”, до км 425+500 – гр. Варна. Посока София-Варна, се осъществява с повишено внимание поради ремонтни дейности на асфалтовата настилка. Движението се осъществява съобразно създадената ВОБД. Срок до 15.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян  от км 34+196 до км 34+596 в участъка /мост при с.Писанец/ се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 15.05.2019 г. \r\nОбласт Разград: \r\nДвижението в участъка местност „Дервент“а – с. Осенец от км 55+000 до км 60+362 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и сигналисти. Срок до 15.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Златна Панега – Ябланица от км 156+000 до км 161+200 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок до 18.05.2019 г. \r\nДвижението по път І-3 Русе - София в участъка от км 138+500 до км 154+000 Луковит - Златна Панега се осъществява с повишено внимание поради полагане на напречна пътна маркировка. Срок до 18.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна - Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Стара Загора: \r\nДвижението по път I-5  с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nДвижение с повишено внимание по път I-6 с. Коняво - с. Цървеняно от км 30+000 до км 37+000 поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок  до 15.05.2019 г. \r\nДвижение с повишено внимание в свободната лента по път I-6 с. Жиленци - с. Раненци от км 5+000 до км 17+000 на поради рязане на храсти и дървета. Срок до 17.05.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nДвижението по път I-6 в района на п.в. Батановци се осъществява двупосочно в лявата  лента в  посока Перник – Радомир поради ремонти дейности. Водачите на МПС да се движат с повишено внимание и съобразена скорост. Участъка е сигнализиран с пътни знаци.  Срок до 14.05.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението в участъка Бинкос – п.в. „Петолъчката“ от км 374+100 до км 421+100 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nДвижението по път I-6 от разклона за гр.Твърдица до с. Бинкос от км 352+400 до км 374+100 се осъществява с повишено внимание поради извършване на машинно косене. Срок до17.05.2019 г.         \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000  се извършва с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-301: Движението по път III-301 Летница - Александрово от км 26+620 до км 27+285 се осъществява в една лента, поради изграждане на стационарна контролна единица на електронна система за събиране такси за ползване на РПМ. Срок до 16.05.2019 г. \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 15.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 17.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112: Движението по Път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nПът III-162: Движението по път ІІІ-162 с. Миланов – с. Стояново от км 11+900 до км 29+900 се осъществява в една лента поради извършване на ремонтни дейности и почистване на  пътната настилка. Срок до 15.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колони - Панагюрище от км 78+500 до км 80+000 се извършва в една лента, чрез поетапно затваряне на лява и дясна лента за движение, поради ремонт на асфалтовата настилка. Движението се регулира с пътни знаци. Срок до 15.05.2019 г.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-13: Движението по път II-13 Кнежа-Искър от км 77+000 до км 78+000 е с повишено внимание поради земно изкопни ремонтни дейности. Срок до 17.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 с. Ново село – с. Тетово от км 17+500 до км 27+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Красен - гр. Бяла от км 10+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nПът II-66: Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019 г. \r\nПът III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъщест", "date": "2019.05.15", "title": "Актуална пътна обстановка"}
{"url": "http://www.focus-news.net/news/2019/05/15/2657968/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.00 часа президентът Румен Радев ще приеме на „Дондуков“2 министъра на правосъдието Данаил Кирилов. От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова. \r\n*** \r\nОт 13.00 часа в Шуменския университет „Епископ Константин Преславски“ вицепрезидентът Илияна Йотова организира Студентска лаборатория „Тема: Европа“. \r\n*** \r\nОт 09.00 часа Народното събрание ще проведе заседание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 13.00 часа в Министерския съвет ще се състои заседание на Координационното звено по Механизма за съвместна работа на институциите по обхващане и включване на деца и ученици в образователната система. \r\n*** \r\nОт 11.00 часа, министърът на транспорта, информационните технологии и съобщенията Росен Желязков ще посети полигона за практическа подготовка на морски лица, към „Български морски квалификационен център“ ЕАД. \r\n*** \r\nОт 17.00 часа министър Боил Банов и Н.Пр. Роналд Дофинг – извънреден и пълномощен посланик на Люксембург ще присъстват на откриването на изложбата „Кралско вълшебство от порцелан“, представяща културното наследство на Люксембург. \r\n*** \r\nОт 09.00 часа 4 състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.   \r\n*** \r\nОт 09.00 часа 9 състав на Специализирания наказателен съд ще заседава по делото срещу Златко К. и др., обвинени в организиране и ръководене на престъпна група.  \r\n*** \r\nОт 09.00 часа УМБАЛ и ДКЦ \"Александровска\" ще бъдат част от Националната кампания за безплатна профилактика на рака на кожата Евромеланома '2019. \r\n*** \r\nОт 09.00 часа в хотел „Маринела“ pаместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА. В 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия“. \r\n*** \r\nОт 09.30 часа в БТПП Съветът по иновации при БТПП организира кръгла маса на тема: „Предизвикателства пред държавната администрация за развитието на иновациите и технологиите у нас при програмирането на Програмен период на ЕС 2021-2028 г.“ \r\n*** \r\nОт 09.30 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа в зала „Триадица“ Мария Гроздева ще открие спортен празник „Спортни лъвчета” 2019, посветен на Деня на спорта, организиран от „ЛЕВСКИ-Спорт за всички“. \r\n*** \r\nОт 10.00 часа 7 състав на Софийския градски съд ще заседава по делото срещу Максим М. (сключване на неизгодна сделка). \r\n*** \r\nОт 10.00 часа пред Министерски съвет ще се проведе рротест на 300 малки ВЕИ с мощност до 200KW.  \r\n*** \r\nОт 10.00 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа 11 състав на Специализирания наказателен съд ще заседава по делото срещу Симеон Т., Добрин Д. и др., обвинени в организиране и ръководене на престъпна група.  \r\n*** \r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г. и др., обвинени в организиране и ръководене на престъпна група.  \r\n*** \r\nОт 10.00 часа 3 състав на Специализирания наказателен съд ще заседава по делото срещу Валентин П., Ивайло П. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Йордан Ш., обвинен в безстопанственост.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Михаил Ст., престъпление по чл. 108 НК.  \r\n*** \r\nОт 10.30 часа в Дома на Европа българският екип на Европейския център за наблюдение на изборите (ЕЕМС) публично ще оповести първите междинни резултати от направения до момента мониторинг на посланията, символите и нагласите в предизборната кампания на основните политически партии, участващи в надпреварата за Европейски парламент. \r\n*** \r\nОт 11.00 часа 18 състав на Специализирания наказателен съд ще заседава по делото срещу Андреан А., Благо А. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще заседава по делото срещу Алексей З. за подкуп.  \r\n*** \r\nОт 11.00 часа 9 състав на Специализирания наказателен съд ще заседава по делото срещу Петър П., обвинен в трафик на хора.  \r\n*** \r\nОт 11.00 часа в залата на Прес авто клуб България ще се проведе пресконференция по повод предстоящия първи кръг от шампионата по Затворен маршрут и писта - Писта \"Лики Моли\". \r\n*** \r\nОт 11.30 часа в най-голямата зала на НСА – Аула Максима Димитър Бербатов ще изнесе открита лекция в НСА. \r\n*** \r\nОт 12.00 часа в депото на гараж „Земляне“ Йорданка Фандъкова ще присъства на представянето на 20 нови автобуса. \r\n*** \r\nОт 12.00 часа в Кино Култура (ул. „Сан Стефано“22) ще се проведе пресконференция на тема „Вземи краката си в ръце“, поставяща началото на национална информационна кампания за превенция на хроничната венозна болест. \r\n*** \r\nОт 18.00 часа в Централна зала на Националния археологически музей ще се състои официалното откриване на изложбите с римски мозайки. \r\n*** \r\nОт 18.00 часа на различни места в столицата ще се проведе инициативата „Нощ на литературата“.  \r\n*** \r\nОт 18.00 часа в зала „Надежда” на Столична библиотека ще бъде представена книгата, посветена на най-стойностния български маринист Никола Радев. \r\n*** \r\nОт 18.30 часа в античен културно-комуникационен комплекс „Сердика“ – под купола на Ларгото ще се проведе Музикално-танцовият спектакъл „Нюанси в изкуството”. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се проведе майската среща от поредицата беседи и дискусии под надслов „Православие и съвремие“. \r\n*** \r\nОт 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. \r\n*** \r\nОт 18.30 часа в Клуба на Столична библиотека с водещ  Пламен Дойнов ще се проведе поетическо четене на тема „Европа“ с участието на членове на Сдружение на български писатели. \r\n*** \r\nОт 19.00 часа в кино „Одеон“ ще се състои официалната премиера на документалния български филм „Студената война“ на режисьора Радослав Илиев. \r\n*** \r\nОт 10.30 часа в зала № 5 в сградата на Община Благоевград ще се проведе заключителна пресконференция по проекта по проект  „Изграждане на социални жилища в IV- ти микрорайон“.  \r\n*** \r\nОт 11.30 часа на ул. \"Роден край\" № 37 ще се състои официалното откриване на обект по проект „Изграждане на социални жилища в IV- ти микрорайон, Договор № BG16RFOP001-1.008-0002-C01, Анекс № BG16RFOP001-1.008-0002-C02 и Анекс № BG16RFOP001-1.008-0002-C03, който се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие.  \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 18.00 часа в книжарница „Хеликон“ на площад „Тройката“, бар „Papa Beer“ на ул. „Милин Камък“ 1 и Bar'Celona Cafe & Bar на ул. „Aлександровска“ 16 ще се прожведе инициативата \"Нощ на литературата\".  \r\n*** \r\nОт 11.00 часа ще се състои откриване на реновираната АГ болница\"Проф. д-р Д. Стаматов\". \r\n*** \r\nОт 13.00 часа в пресклуба на БТА ще се състои пресконференция на проф. Пламен Легкоступ, бивш ректор на Великотърновския университет - мандат 2007-2015 година и настоящ кандидат за председател на Общото събрание на университета в предстоящите избори за ръководни органи на висшето училище за мандата 2019 - 2023 година. \r\n*** \r\nОт 14.30 часа в Първи учебен корпус на факултет „Общовойскови” на НВУ „Васил Левски”, Велико Търново ще бъде открита изложба, посветена на 140-ата годишнина от завършването на първия випуск на военното училище.  \r\n*** \r\nОт 16.00 часа в Читалище „Надежда – 1869“ ще се проведе среща с писателката Ана Стоянова. \r\n*** \r\nОт 17.00 часа в Музей „Сарафкина къща“ ще бъде открита изложба „Българската шевица – мост във времето“.  \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Минимализма в българската живопис 1944-2019“ с куратори Красимир Русев и Румен Жеков. \r\n*** \r\nОт 18.00 часа в ХГ „Борис Денев“, Църква „Св. св. Петър и Павел“, Клуб 7, Австрийска библиотека ще се проведат литературни четения по повод Европейска инициатива „Нощ на литературата“.  \r\n*** \r\nОт 19.00 часа в МДТ „Константин Кисимов“ ще бъде представен спектакъла на ДТ – Варна „Бащи, лъжи и още нещо“.  \r\n*** \r\nОт 19.00 часа в Читалище „Надежда – 1869“ ще бъде представена театрална постановка на НЧ „Напредък-1911“ - с. Шемшево.  \r\n*** \r\nОт 19.00 часа на Стадион „Ивайло“ ще се проведе Фитнес на открито – безплатна тренировка.  \r\n*** \r\nОт 11.00 часа кметът на Община Видин Огнян Ценков ще присъства на тържеството за официалното изпращане на випуск 2019 в СУ \"Цар Симеон Велики\" в гр. Видин. \r\n*** \r\nОт 16.00 часа Регионална библиотека „Михалаки Георгиев” ще бъде представена самостоятелната изложба живопис на Радостин Иванов. \r\n*** \r\nОт 14.00 часа в митрополитския храм “Св. Николай Мирликийски” за трета поредна година Врачанският митрополит Григорий ще отслужи молебен за всички ученици от епархията, които завършват средното си образование.  \r\n*** \r\nОт 11.00 часа ще бъде направена първа копка по проект „Модернизация и внедряване на мерки за енергийна ефективност на Детска градина “Първи юни“, град Горна Оряховица. \r\n*** \r\nОт 18.00 часа в НЧ „Иван Вазов-1893“ ще се състои тържествен концерт по повод 35 години Женски народен хор при НЧ „Иван Вазов-1893“. \r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще бъдат четени откъси от произведения на съвременни европейски автори, като част от инициативата „Нощ на литературата“. \r\n*** \r\nОт 09.30 часа ще се състои изпращане на абитуриенти от СУ „Стефан Караджа“. \r\n*** \r\nОт 18.00 часа в Музея на фотографията в Казанлък ще бъде открита изложбата „Отражения“ на Александър Иванов. \r\n*** \r\nОт 11.00 часа МБАЛ „Д-р Атанас Дафовски“ предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\". \r\n*** \r\nОт 08.30 часа в Художествена галерия „Владимир Димитров – Майстора” Красимир Георгиев, който бяга по така наречения Коридор № 8, който свързва България, Северна Македония и Албания ще бъде изпратен от кмета на Община Кюстендил Петър Паунов.  \r\n*** \r\nОт 10.00 часа в залата на Възрожденското училище ще се проведе съвещание к кметовете и кметските наместници на селата от община Кюстендил.  \r\n*** \r\nОт 17.00 часа в Приемната на Община Ловеч в Бароковите къщи ще гостува Изложбата „Кралско вълшебство от порцелан“. \r\n*** \r\nОт 10.00 часа в заседателната зала на ОДМВР-Монтана ще се проведе редовен месечен брифинг.  \r\n*** \r\nОт 15.00 часа Паметник на писателя Агоп Мелконян ще бъде поставен в Двора на кирилицата край град Плиска. \r\n*** \r\nОт 10.30 часа от пл. „Стефан Стамболов” започва тържествено шествие. От 11.00 часа  на пл. ,,Възраждане\" ще се състои тържествен  ритуал по повод празника на града. \r\n*** \r\nОт 11.20 часа на пл. ,,Възраждане\" ще се състои концерт с участието на танцова  група „Северно сияние” – Ростов на Дон, Общински хор „Гена Димитрова” и вокална група „Арлекино” при читалище „Съгласие”. \r\n*** \r\nОт 12.30 часа РИМ – Плевен, ще бъде открита фотоизложба „Ростов днес” и изложба „55 години Плевен – Ростов на Дон”. \r\n*** \r\nОт 20.00 часа на пл. „Възраждане” ще се състои концерт на групите  „Тейкинг хийт“” и ,,Легендите\". \r\n*** \r\nОт 23.00 часа на пл.  „Възраждане” ще се състои тържествена заря. \r\n*** \r\nОт 10.00 часа на лекоатлетически стадион „Пловдив” ще се проведе областно състезание „Млад огнеборец“. \r\n*** \r\nОт 10.00 часа в Дом на културата “Борис Христов” ще се проведе Състезание-викторина под мотото „Живей безопасно“. \r\n*** \r\nОт 10.00 часа в Стария град кметът на Пловдив инж. Иван Тотев ще даде старта на дейностите по реставрацията и реновирането на Постоянната експозиция на Градска художествена галерия – Пловдив, която се намира на ул. „Съборна“№14 А. \r\n*** \r\nОт 10.30 часа в междублоковото пространство на бул.”България” №230, ул.”Факел” и ул.”Генерал Кутузов” в кв.”Захарна фабрика” ще бъде официално открита нова детска площадка. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта човек. \r\n*** \r\nОт 11.00 часа в заседателната зала на община Пловдив ще се проведе пресконференция с участието на заместник-кмета Георги Титюков и представители на Медицинския университет във връзка с предстоящия първи Фестивал на пешеходеца. \r\n*** \r\nОт 18.00 часа в 11 читателски гнезда, разположени в сърцето на града „Нощ на литературата“ ще се проведе в Пловдив. \r\n*** \r\nОт 17.30 часа на сцената на НЧ „Просвета 1888” ще се проведат „Майски празници“ Поморие 2019. \r\n*** \r\nОт 10.00 часа в Общински младежки дом – гр. Перник (Конферентна зала) ще се състои представяне на резултатите по проект „Популяризиране на обичая Сурва чрез интерактивна интернет страница” по дог. № 118-N-19/01.06.2018, финансиран от Национален фонд „Култура”. \r\n*** \r\nОт 10.30 часа в двора  VI  СУ “Св. Св. Кирил и Методий“ ще се състои патронен  празник и изпращане на абитуриенти. \r\n*** \r\nОт 12.30 часа в НЧ „Просвета - 1909г .” гр.  Батановци, библиотека ще се състои Екскурзия в библиотеката - запознаване на децата от 1-ви клас с правилата в нея. \r\n*** \r\nОт 16.30 часа в Театрален салон „Георги Русев“ ще се състои честване на 70 години ДГ „Родолюбче“. \r\n*** \r\nОт 18.00 часа в РБ „Св. Минков”, голяма читалня, Общински младежки дом, конферентна  зала, Галерия „Марин Гогев” кв. „Изток“, ще се проведе инициативата „Нощ на литературата“ с четене на литературни произведения на съвременни автори от Балканите и Европа. \r\n*** \r\nОт 18.00 часа РБ „Светослав Минков“ , НЧ „Съзнание“ и Общински младежки дом ще се включат в инициативата \"Нощ на литературата\". \r\n*** \r\nОт 16.00 часа на алеята до хотел „Дунав“ министърът на отбраната Красимир Каракачанов ще участва в националната информационна кампания „Бъди войник“. От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, и представителния духов оркестър на Военноморските сили и местни изпълнители. \r\n*** \r\nОт 09.00 часа в ОУ „Проф. д-р Асен Златаров“ - Смолян ще се проведе Националната ученическа викторина по безопасност на движението „Да запазим децата на пътя“, награждаването на участниците ще бъде от 12:30 часа. \r\n*** \r\nОт 14.00 часа в РДТ „Николай Хайтов“  - гр. Смолян, Зала 1,  ще се състои „Алиса в страната на чудесата“ – балет на Държавна опера Бургас.  \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „Спящата красавица“ – Балет-феерия в три действия. \r\n*** \r\nОт 10.00 часа в 05 ОУ „Митьо Станев“ (ул. „Стефан Стамболов“ 19, гр. Стара Загора) ще се проведе закриването на олимпиада по безопасност на движението по пътищата „Стани безопасен на пътя с Aй енд Джи Брокерс“. \r\n*** \r\nОт 10.00 часа в заседателната зала на УМБАЛ \"Проф. д-р Стоян Киркович\" ще се състои пресконференция на изпълнителния директор болницата проф. д-р Йовчо Йовчев. \r\n*** \r\nОт 10.00 часа в Регионален исторически музей ще бъде открита веществено-документална изложба „170 години старозагорска църковно – училищна община“ и ще се проведе кръгла маса на тема: „Приносът на българската църковно – училищна община за запазване на националната ни идентичност през възраждането“. \r\n*** \r\nОт 17.00 часа в Оперен театър ще се състои тържествен концерт 50 години детска градина №20 „Мир“. \r\n*** \r\nОт 18.00 часа в „Читателски гнезда“ в целия град ще се проведе инициативата „Нощ на литературата“. \r\n*** \r\nОт 18.30 часа в Зала „Байер“ ще бъде представена „Будни сънища“ – изложба живопис и малка пластика на Светлин и Данко Стоеви. \r\n*** \r\nОт 12.00 часа в Малката зала на Областна администрация Хасково ще бъдат обявени двойките, които ще бъдат финансирани от кампанията „За повече деца в България“ на областния управител на Хасково и фондация „Искам бебе“. \r\n*** \r\nОт 10.30 часа в Корпус 2 на Шуменският университет, ще бъде представена документална изложба „120 години от рождението на Панчо Владигеров“ на Държавен архив-Шумен. \r\n*** \r\nОт 10.30 часа в Корпус 2 на Шуменският университет ще се състои  годишен концерт на студенти от специалността „Педагогика на обучението по музика“. \r\n*** \r\nОт 11.00 часа в Корпус 2 на Шуменският университет ще бъде представена изложба на изделия от различни конструктивни материали. \r\n*** \r\nОт 13.00 часа в аулата на Шуменския университет „Епископ Константин Преславски“ вицепрезидентът на Република България Илияна Йотова организира Студентска лаборатория „Тема: Европа“.  \r\n*** \r\nОт 16.00 часа в сградата на КОЦ ще се проведе извънредно съвместно заседание на икономическа, здравна и бюджетна комисии. Д-р Караниколов ще информира за състоянието на КОЦ. Заседанието има информативен характер.  Входът е на новата пристройка, качването е с асансьор с чип, на входа ще ни посрещнат.  \r\n*** \r\nОт 17.30 часа в зала „Арена Шумен“ ще се проведе спортния празник „Весел старт“. \r\n*** \r\nОт 17.30 часа За поредна година Регионална библиотека „Стилиян Чилингиров“ се включва в международната инициатива „Нощ на литературата“. \r\n*** \r\nОт 14.30 часа на път II-53 - 800 метра преди село Тамарино, община Стралджа, област Ямбол, Електроенергийният системен оператор ще постави началото на електропровод 400 kV между Марица изток и Бургас. \r\n*** \r\n*** \r\nОт 11.00 часа на площада, в гр. Годеч, Петър Витанов ще се срещне с граждани в центъра на града. В 15.00 часа в салона на читалището в с. Искрец, общ. Своге, той ще се срещне с граждани. В 18.30 часа в читалище \"Иван Вазов 1947\", в гр. Констинброд, Витанов ще се срещне с обществеността.  В 10.30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес.  В 17.45 часа, в парк \"Възраждане\", гр. София, Сергей Станишев ще се срещне с жители. В 18.15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани. \r\n*** \r\nЛиляна Павлова ще се включи в конференцията „Моята Европейска община”, която ще се проведе в заседателната зала на Общинския съвет в гр. Аксаково.  \r\n*** \r\nОт 14.30 часа в Концертното студио на Радио Варна Лиляна Павлова ще се срещне с представители на Камарата на строителите. В следобедните часове тя ще се срещне с граждани и на организираната изнесена приемна в центъра на морската столица. По-късно по инициатива на структурата на ГЕРБ в район „Одесос” кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом. От 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ. \r\n*** \r\nОт 15.00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18.00 часа, в клуба на БСП, в район Владислав Варненчик в града, той ще се срещне с граждани. \r\n*** \r\nОт 19.00 часа в ДКС „Васил Левски“ започва основното предизборно събитие на ГЕРБ за област Велико Търново, на което ще бъдат представени кандидатите за евродепутати от листата на ГЕРБ и СДС. \r\n*** \r\nОт 09.30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11.30 часа, на площада в центъра на гр. Монтана, те ще се срещнат с граждани. В 14.00 часа в центъра на гр. Берковица, Йончева и Модева ще се срещнат с жители. \r\n*** \r\nОт 11.00 часа в кметството на с. Извор, общ. Радомир, Крум Дончев ще се срещне с жители на общината. \r\n*** \r\nОт 16.00 часа в центъра на гр. Плевен, Цветелина Пенкова ще се срещне с обществеността. В 18.00 часа в х-л \"Ростов\" в града, тя ще се срещне с младежи. \r\n*** \r\nОт 15.00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". В 11.00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13.00 часа, в сградата на общината, в гр. Карлово, тя ще се срещне с граждани. \r\n*** \r\nОт 16.30 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и Даниел Панов ще бъдат в град Полски Тръмбеш, където ще се срещне с актива на ГЕРБ. \r\n*** \r\nОт 10.30 часа в читалището в с. Ценово, Валери Жаблянов ще се срещне с жители. \r\n*** \r\nОт 09.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят ТПК  „Милан Василев“ където ще се срещне с представители и работници на предприятието. \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят свищовското предприятие „Устрем“  ООД, а по-късно и месопреработвателен комбинат „Биляна“ ООД, намиращ се в с. Българско Сливово. \r\n*** \r\nОт 12.15 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще се включат в организираната от ПГЕРБ – Свищов дискусия с представители на местния бизнес. Срещата ще се проведе в Конферентната зала на хотел „Калето“, намиращ се на ул. „Т. Пантелеев“ №2. \r\n*** \r\nОт 13.55 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и придружаващите ги лица ще разговарят със студенти и преподаватели от СА „Д. А. Ценов“, пред барелефа на дарителя, на ул. „Ем. Чакъров“.  \r\n*** \r\nОт 14.40 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят с. Овча могила, където ще се срещнат с местни жители. \r\n*** \r\nОт 11.00 часа в спортната зала на СУ „Иван Вазов“ двамата кандидати за евродепутати Андрей Новаков и Николай Диков ще се срещнат с абитуриенти. От 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж. \r\n*** \r\nОт 17.00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19.00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката. \r\n*** \r\nОт 15.30 часа в залата на Културен център Харманли кандидатът за европейски депутат от листата на ГЕРБ и СДС Андрей Новаков ще се срещне с жители на общината и симпатизанти. \r\n*** \r\nОт 10.00 часа на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11.30 часа в сградата на НТС в града, той ще се срещне със СОЗР и клуб \"Родолюбие\". В 13.00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18.30 часа в клуб \"Сакар\" в гр. Свиленград Христов ще се срещне с обществеността. \r\n*** \r\nОт 18.30 часа в салона на народно читалище „Георги Кондолов 1914 на ул. „Хан Аспарух“ кандидатът за евродепутат от ГЕРБ Ивелина Василева ще се срещне с жителите на град Царево.", "date": "2019.05.15", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2019/05/15/2657962/ministar-rumen-porozhanov-podade-ostavka-obzor.html", "text": "Седмата министерска оставка в кабинета „Борисoв 3“ е факт по-малко от две седмици преди европейските избори. В понеделник министърът на земеделието, храните и горите Румен Порожанов депозира своята оставка, след като започна разследване за злоупотреби с европейски средства в Държавен фонд „Земеделие” по времето, когато институцията е ръководена от него. В мотивите за решението си Порожанов посочва, че не желае атаката срещу него да влияе на работата на правителството. Премиерът Бойко Борисов обясни, че фактът, че зам.-директорът на фонд „Земеделие“ още е на работа е ускорил оставката на Порожанов. „Никога не съм бързал да приемам или да настоявам за оставки, докато не се убедя. Но това, което ускори подаването на оставка, е, че след като ясно и точно се разпоредих за заместник шефа на фонд „Земеделие“, чийто телефон беше на един от сайтове на къща за гости, да бъде отстранен, се оказа, че към днешна дата е на работа“, заяви Борисов. \r\nОставката на министър Порожанов бе приета от министър-председателя Бойко Борисов. Той предложи неговото място да заеме народният представител от ГЕРБ и председател на парламентарната комисия по земеделие Десислава Танева. \r\nОт своя страна, Порожанов заяви, че е положил всички усилия работата в едно от най-големите като обхват министерства да върви успешно. По думите му в сектора има много проблеми и със сигурност не всички са решени, но за всеки е направен опит за намиране на балансирано и справедливо решение. „Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки. Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г. В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент\", добави той.  Коментари \r\nОставката на земеделския министър предизвика множество коментари и реакции в обществените среди. Според политолога Даниел Смилов тя е логична, но няма да е решаваща за изхода на евроизборите. Политическият анализатор Георги Харизанов посочи, че оставката ще се отрази положително на резултата на ГЕРБ. А социологът доц. Румяна Коларова коментира, че тепърва ще видим дали министерските оставки в България ще имат ефекта, който имат навсякъде по света. За проф. Александър Маринов оставката на земеделския министър не е изненада. „Ясно бе, че политическата цена за оставането му е твърде висока“, коментира той.  \r\nСпоред лидера на БСП Корнелия Нинова в ГЕРБ има двойни стандарти. „Порожанов не си тръгва заради корупция, а защото не е уволнил чиновник. 7 от 9-те оставки в кабинета са за съмнения за корупция. За половин мандат половината Министерски съвет е сменен. По същество това е признание за провал в политиката на правителството на Борисов“, коментира тя. Според Нинова Румен Порожанов има обвързаност с Делян Пеевски.", "date": "2019.05.15", "title": "Министър Румен Порожанов подаде оставка (ОБЗОР)"}
{"url": "http://www.focus-news.net/news/2019/05/15/2657969/predstoyashti-mezhdunarodni-sabitiya-za-15-may-agentsiya-fokus.html", "text": "*** Реч на Си Дзинпин на Конференцията за диалог между азиатските цивилизации \r\n***  Френската столица отбелязва 130-тата годишнина от откриването на Айфеловата кула \r\n***   Президентът на Франция Еманюел Макрон и премиерът на Нова Зеландия Ясинда Ардърн подемат инициатива срещу съдържанието с насилие в интернет \r\n*** Визита на австрийския президент Александър ван Белен \r\n*** Посещение на премиера на Ирак Адел Махди, който ще се срещне с турския президент Реджеп Таийп Ердоган \r\n*** Каталунският лидер Ким Тора ще бъде разпитан от съдия по обвинение за неподчинение \r\n*** Кралят на Йордания Абдула II ще се срещне с френския президент Еманюел Макрон \r\n*** Съветът за сигурност на ООН ще обсъди ситуацията в Йемен \r\n*** Национални протести и стачки срещу плановете на правителството за намаляване на разходите \r\n***", "date": "2019.05.15", "title": "Предстоящи международни събития за 15 май ( Агенция „Фокус“ )"}
{"url": "http://www.focus-news.net/news/2019/05/15/2657970/nimh-na-mnogo-mesta-shte-ima-valezhi-ot-dazhd-maksimalnite-temperaturi-shte-sa-mezhdu-20-i-25.html", "text": "Днес облачността ще е предимно значителна. На много места ще има валежи от дъжд, в следобедните часове в Западна и Централна България ще са интензивни и с гръмотевици. Това съобщи за   Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . В западната половина от страната вятърът ще се ориентира от запад-северозапад и ще е слаб до умерен, в източните райони ще остане от изток-югоизток. Максималните температури ще са между 20° и 25°. По Черноморието облачността ще е значителна. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 14-15°. Вълнението на морето ще е около 2 бала. \r\nНад планините облачността ще е значителна, по високите части и мъгливо. Ще има валежи от дъжд, над 2000 метра - от сняг, в следобедните часове, на места с гръмотевици. Ще духа умерен до силен южен вятър, който привечер постепенно ще отслабва. Максимална температура на височина 1200 метра около 13°, на 2000 метра - около 5°. Атмосферното налягане е малко по-ниско от средното за месеца и ще продължи бавно да се понижава.", "date": "2019.05.15", "title": "НИМХ: На много места ще има валежи от дъжд, максималните температури ще са между 20° и 25°"}
{"url": "http://www.focus-news.net/news/2019/05/15/2657965/tass-huan-guaydo-obvini-vlastite-vav-venetsuela-v-opit-da-zakriyat-natsionalniya-parlament.html", "text": "Лидерът на венецуелската опозиция Хуан Гвайдо обвини във вторник властите на републиката, че се опитват да затворят Националното събрание (еднокамарния парламент), в изявление по време на реч пред своите поддръжници в Каракас, предавана по частния телевизионен канал TVV, цитиран от  TACC . \r\n\"Те (властите) несъмнено имат една цел - да затворят събранието. Държавният тероризъм е единственото нещо, което може да предложи Николас Мадуро\", каза Гуайдо пред своите привърженици \r\nОпозиционерът подчерта, че депутатите са готови да продължат законодателната си дейност утре. \"Ще продължим да работим и няма да изоставим парламента. Ако трябва ще заседаваме на улицата, ще го направим\", добави той. \r\nПо-рано членовете на Боливарската национална разузнавателна служба (SEBIN) влязоха в сградата на венецуелския парламент поради възможното наличие, според тях, на взривно устройство в сградата. \r\nВъв вторник дневният ред на парламентаристите включваше обсъждане на въпроси, свързани със задържането на първия заместник-председател Едгар Замбрано. Той бе арестуван миналата седмица малко след като в Каракас се проведоха антиправителствени демонстрации.  Юлиян Марков", "date": "2019.05.15", "title": "ТАСС: Хуан Гуайдо обвини властите във Венецуела в опит да закрият националния парламент"}
{"url": "http://www.focus-news.net/news/2019/05/15/2657971/prezidentat-rumen-radev-shte-se-sreshtne-s-ministar-danail-kirilov-i-s-glavniya-inspektor-v-inspektorata-kam-vss-teodora-tochkova.html", "text": "От 14.00 часа президентът Румен Радев ще приеме на „Дондуков“2 министъра на правосъдието Данаил Кирилов. Това съобщиха от  прессекретариата на държавния глава . От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова.  \r\nРазговорите са част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.15", "title": "Президентът Румен Радев ще се срещне с министър Данаил Кирилов и с главния инспектор в Инспектората към ВСС Теодора Точкова"}
{"url": "http://www.focus-news.net/news/2019/05/15/2657975/koordinatsionnoto-zveno-po-mehanizma-za-vklyuchvane-na-uchenitsi-v-obrazovatelnata-sistema-shte-provede-zasedanie-v-ministerskiya-savet.html", "text": "Заседание на Координационното звено по Механизма за съвместна работа на институциите по обхващане и включване на деца и ученици в образователната система ще се проведе в Министерския съвет. Това съобщиха от  правителствената информационна служба . Участие ще вземат заместник министър-председателят Томислав Дончев, министърът на образованието и науката Красимир Вълчев, министърът на труда и социалната политика Бисер Петков, както и представители на АСП, ДАЗД и Националното сдружение на общините. По време на срещата ще бъдат представени резултатите и напредъкът по дейностите, както и предстоящата работа на съвместните екипи.", "date": "2019.05.15", "title": "Координационното звено по Механизма за включване на ученици в образователната система ще проведе заседание в Министерския съвет"}
{"url": "http://www.focus-news.net/news/2019/05/15/2657967/voa-makedoniya-katitsa-yaneva-shte-se-kandidatira-otnovo-za-rakovoditel-na-spetsializiranata-prokuratura.html", "text": "Катица Янева ще се кандидатира отново за ръководител на Специализираната прокуратура, цитира думите й македонската редакция на  Voice of America \r\nЯнева, въпреки критиките не само на опозицията, но и на част от обществото за нейната работа, смята, че заслужава да продължи да оглавява Специализираната прокуратура. \r\n„Ще остана до края, докато мога да бъда специален прокурор, не защото искам, а защото мисля, че заслужавам да бъда ръководител на тази институция. Да, планирам да се кандидатирам за преизбиране“, каза тя. \r\nПравителството е наясно, че трябва да ускори темпото и до юни да предостави правно решение, което да позволи на Специализираната прокуратура да продължи да функционира - условие, което Брюксел непрекъснато поставя. \r\n\"Сроковете са ясни, един е пожелателен, а другият е задължителен. Желателно е преди доклада на ЕК, а задължително преди решението на срещата на върха на ЕС. Нека да използваме тези дни за споразумение, ”каза вицепремиерът по европейска интеграция Буяр Османи. \r\nЕдно от главните пречки между мнозинството и опозицията за споразумение за правно решение, което да запази Специализираната прокуратура(СП), е искането на ВМРО-ДПМНЕ да бъде прекратени производствата, започнали 18 месеца след създаването на СП, да бъдат прекратени , събраните доказателства да не бъдат употребявани и предприетите правни мерки спрени. Тези искания са неприемливи за правителството.  Юлиян Марков", "date": "2019.05.15", "title": "VOA (Македония): Катица Янева ще се кандидатира отново за ръководител на Специализираната прокуратура"}
{"url": "http://www.focus-news.net/news/2019/05/15/2657972/vitseprezidentat-iliyana-yotova-organizira-studentska-laboratoriya-tema-evropa-v-shumenskiya-universitet.html", "text": "На 15 май вицепрезидентът Илияна Йотова организира Студентска лаборатория „Тема: Европа“ в Шуменски университет „Епископ Константин Преславски“. Това съобщиха от  прессекретариата на държавния глава . Дискусията ще се проведе от 13.00 часа в Аулата на университета.  \r\n„Тема: Европа“ е поредица от срещи, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него.", "date": "2019.05.15", "title": "Вицепрезидентът Илияна Йотова организира Студентска лаборатория „Тема: Европа“ в Шуменския университет"}
{"url": "http://www.focus-news.net/news/2019/05/15/2657978/zamestnik-ministar-inzh-valentin-yovev-shte-uchastva-v-mezhdunaroden-forum-po-patna-bezopasnost-i-inovatsii-i-v-evropeyska-nauchno-prakticheska-konferentsiya-eda-2019-v-stolitsata.html", "text": "Заместник-министърът на регионалното развитие и благоустройството инж. Валентин Йовев ще участва в Международен форум по пътна безопасност и иновации „Нови технологии и добри европейски и световни практики“. Това съобщиха от пресцентъра на  Министерство на регионалното развитие и благоустройството . Форумът ще започне в 9.00 часа и ще се проведе в хотел „Маринела“ в столицата.   \r\nВ 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия“.  \r\nКонференцията ще се състои в Посолството на Словашката република в София и е под патронажа на Министерството на регионалното развитие и благоустройството.", "date": "2019.05.15", "title": "Заместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА 2019 в столицата"}
{"url": "http://www.focus-news.net/news/2019/05/15/2657976/pravitelstvoto-shte-otpusne-3-mln-lv-za-podobryavane-na-detsko-zdraveopazvane.html", "text": "На редовното правителствено заседание се очаква да бъдат отпуснати 3 млн. лв. за подобряване на детско здравеопазване. До това решение се стигна след среща при премиера Бойко Борисов с министъра на здравеопазването, педиатри, неонатолози и директори на акушеро-гинекологични лечебни заведения.  От тези средства на държавните и общинските болници ще бъдат предоставени 500 хил. лв. за закупуване на 15 апарата за дихателна реанимация и 750 хил. лв. за осигуряване на 50 кувьоза.  \r\nОтделно 1,7 млн. лв. са средствата, с които ще бъде финансирана педиатричната болница по Програмата „Майчино и детско здравеопазване“ по реда на Наредба № 3 за медицинските дейности извън обхвата на задължителното здравно осигуряване. Ресурсът ще бъде използван за подобряване лечението на децата и увеличение възнагражденията на работещите. \r\nВ програмата на министрите е включен и проект за одобряване на допълнителни разходи за 2019 г. по бюджета на Държавен фонд „Земеделие“ за финансиране на разходи за данък върху добавената стойност на общини по одобрените за подпомагане проекти по програма за развитие на селските райони 2007-2013 и 2014-2020 г. и по програма за морско дело и рибарско за периода 2014-2020 г. \r\nВ Министерски съвет ще бъде гласуван и проект за утвърждаване на споразумение между Министерството на околната среда и водите на България и това на Северна Македония за сътрудничество в областта на опазването на околната среда.", "date": "2019.05.15", "title": "Правителството ще отпусне 3 млн. лв. за подобряване на детско здравеопазване"}
{"url": "http://www.focus-news.net/news/2019/05/15/2657977/kmetat-na-sofiya-yordanka-fandakova-shte-prisastva-na-predstavyaneto-na-20-novi-avtobusa-v-depoto-na-garazh-zemlyane.html", "text": "Кметът на София Йорданка Фандъкова ще присъства на представянето на 20 нови автобуса. Това съобщиха от пресцентъра на  Столична община . Събитието ще се проведе в 12.00 часа в депото на гараж „Земляне“. 20-те автобуса от марката \"МАН\" ще тръгнат по линия 11 от 15 май. Те са 18-метрови, съчленени, нископодови, климатизирани, предлагат WiFi. От утре ще обслужват линия 11, като ще свързват кв. „Гео Милев“ и  район „Овча Купел“ .  \r\nОчаква се до края на месеца да бъдат пуснати още 20 автобуса по линия 280.", "date": "2019.05.15", "title": "Кметът на София Йорданка Фандъкова ще присъства на представянето на 20  нови автобуса в депото на гараж „Земляне“"}
{"url": "http://www.focus-news.net/news/2019/05/15/2657953/daily-express-brekzit-partiyata-nabira-skorost-glasopodavatelite-izprashtat-poslanie-na-pravitelstvoto.html", "text": "Брекзит партията на Найджъл Фарадж е фаворит за европейските избори, сочи проучване, което показва, че народът е не само ядосан на премиера Тереза Мей, но и изпраща кристално ясно послание към нея за Брекзит, пише  Daily Express . \r\nОт анкета, проведена от ITV, споделена с Express, става ясно, че една трета от нацията планират да гласуват за Брекзит партията на следващите избори за Европейски парламент. Това се сравнява с неудобните 12% от избирателите, които възнамеряват да гласуват за Торите , 11%, които планират да гласуват за Либерал-демократите, 6% за Зелената партия, по 4% за Шотландската народна пария , „Промяната“ и ЮКип. Лейбъристката партия на Джереми Корбин има гарантирани 24 процента от гласовете, според проучването . \r\nДо 51% от запитаните разкриха, че движещият фактор за техния вот е „да се уверят, че Брекзит върви напред“, каза ITV. \r\nДруги 27% заявяват, че основната причина е, че са съгласни с водената политика на подкрепяната от тях партия, докато още 19% признават, че искат да „изпратят съобщение до Уестминстър с техния вот“. \r\nРезултатите идват след като ЕС заяви, че Тереза Мей ще поиска още едно удължаване на член 50, въпреки че вече получи две. \r\nПървоначалната дата за Брекзит от 29 март беше отложена до 12 април и сега до 31 октомври, но Брюксел остава неубеден, че Тереза Мей ще успее да прокара противоречивата си сделка, въпреки че Парламентът три пъти я отхвърли и това споразумение доведе до тежка криза на консервативната партия поради несправянето с Брекзит. \r\nБрекзит партията натрупа огромен резултат, след като партията на Мей загуби над 1000 места на местните избори преди две седмици. \r\nКонсерваторите очакваха да загубят около 500. \r\nПреднината на лейбъристите е достатъчна да изпрати Джереми Корбин на Даунинг Стрийт 10.  Юлиян Марков", "date": "2019.05.15", "title": "Daily Express: Брекзит партията набира скорост, гласоподавателите изпращат послание на правителството"}
{"url": "http://www.focus-news.net/news/2019/05/15/2657981/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-montana-plovdiv-sofiya-pernik-stara-zagora-haskovo-ruse-varna-i-pleven.html", "text": "Кандидатите за евродепутати от листата на \"БСП за България\" ще посетят областите Монтана, Пловдив, София, Перник, Стара Загора, Хасково, Русе, Варна и Плевен. Това съобщиха от пресцентъра на  БСП . Монтана \r\nВ 9:30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11:30 часа, на площада в центъра на гр. Монтана, те ще се срещнат с граждани. В 14:00 часа в центъра на гр. Берковица, Йончева и Модева ще се срещнат с жители.  Пловдив \r\nВ 15:00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". \r\nВ 11:00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13:00 часа, в сградата на общината, в гр. Карлово, тя ще се срещне с граждани.  София \r\nВ 11:00 часа на площада, в гр. Годеч, Петър Витанов ще се срещне с граждани в центъра на града.  \r\nВ 15:00 часа в салона на читалището в с. Искрец, общ. Своге, той ще се срещне с граждани. \r\nВ 18:30 часа в читалище \"Иван Вазов 1947\", в гр. Констинброд, Витанов ще се срещне с обществеността.  \r\nВ 10:30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес.  \r\nВ 17:45 часа, в парк \"Възраждане\", гр. София, Сергей Станишев ще се срещне с жители. В 18:15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани.  Перник \r\nВ 11:00 часа в кметството на с. Извор, общ. Радомир, Крум Дончев ще се срещне с жители на общината. Стара Загора \r\nВ 17:00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19:00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката. Хасково \r\nВ 10:00 часa на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11:30 часа в сградата на НТС в града, той ще се срещне със СОЗР и клуб \"Родолюбие\". В 13:00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18:30 часа в клуб \"Сакар\" в гр. Свиленград Христов ще се срещне с обществеността.  Русе \r\nВ 10:30 часа в читалището в с. Ценово, Валери Жаблянов ще се срещне с жители.  Варна \r\nВ 15:00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18:00 часа, в клуба на БСП, в район Владислав Варненчик в града, той ще се срещне с граждани. Плевен \r\nВ 16:00 часа в центъра на гр. Плевен, Цветелина Пенкова ще се срещне с обществеността.  \r\nВ 18:00 часа в х-л \"Ростов\" в града, тя ще се срещне с младежи.", "date": "2019.05.15", "title": "Европейски избори 2019: Кандидатите за евродепутати от \"БСП за България\" ще посетят областите Монтана, Пловдив, София, Перник, Стара Загора, Хасково, Русе, Варна и Плевен"}
{"url": "http://www.focus-news.net/news/2019/05/15/2657963/afp-venetsuelskite-sili-za-sigurnost-blokiraha-kontroliraniya-ot-opozitsiyata-parlament.html", "text": "Венецуелските сили за сигурност блокираха контролирания от опозицията парламент, предава  AFP \r\nОпозиционните депутати във Венецуела обвиниха правителството, че се опитва да ги сплаши, като ги държи извън сградата на законодателната власт преди планираната сесия за разследване на депутатите, подкрепили неуспешно въстание срещу президента Николас Мадуро. \r\nДепутатите казаха, че членове на Националната гвардия, които осигуряват сигурността на сградата, заедно с полицията и разузнавателните агенти SEBIN, блокират достъпа до контролираното от опозицията Народно събрание. \r\n\"Агентите на SEBIN, използвайки извинението, че има взривно устройство в сградата, поеха контрола над федералния дворец. Ние сме заобиколени от разузнавателни агенти\", заяви депутатът Мануела Боливар.  Юлиян Марков", "date": "2019.05.15", "title": "AFP: Венецуелските сили за сигурност блокираха контролирания от опозицията парламент"}
{"url": "http://www.focus-news.net/news/2019/05/15/2657980/denyat-15-may-v-balgarskata-istoriya.html", "text": "На днешния ден през 1840 г. цариградският патриарх Григорий VI назначава за търновски митрополит Неофит Византиос, а Неофит Бозвели за негов протосингел. 52 години по-късно Стоян Михайловски написва текста на песента \"Върви народе, възродени\". През 1900 г., по случай деня на Св. Кирил и Методий, химнът по музика на Панайот Пипков е изпълнен за първи път.  \r\nПрез 1925 година българският поет и литературен критик Гео Милев е арестуван и обявен за “безследно изчезнал”. Ден преди това той е осъден по ЗЗД на 1 година тъмничен затвор, глоба от 20 000 лв. и лишаване от граждански и политически права за 2 години заради поемата му “Септември”.  \r\nПрез 1941 г. в хода на Втората световна война българските войски влизат в Ресен и Охрид и завземат островите Тасос и Самотраки в Бяло море.  \r\n2007 г. \r\nСтоличният общински съвет (СОС) отнема почетния златен знак на София на либийския лидер Муамар Кадафи. Почетният знак е бил връчен на Кaдафи през 1978 г. с решение на Софийския градски народен съвет. \r\n2006 г. \r\nВ МВР са представени част от разсекретените документи от архива на бившата Държавна сигурност, несъдържащи класифицирана информация. \r\nАрхивът на МВР условно се дели на две големи части - служебен и оперативен масив. Документите до които всеки желаещ ще има достъп, са от служебния масив. На документите, които не съдържат класифицирана информация, ще им бъде премахнато нивото на секретност. Сред разсекретените документи са фондове на УБО 1947 -1956 г., които съдържат материали за работата на отдел 8-ми на ДС, документи за предаване на имуществото на бивши царски дворци на обществени организации за отчуждаване на недвижими имоти, включително за обект в Бояна. Разсекретени са документи за работата на отдел 6-ти “Следствен”-на ДС от 1949 до 1978 г., Документите се отнасят за следствените дела от ДС. Той съдържащ материали за разкрити конспирации, опозиционни групи- материали за Коста Лулчев и за процеса срещу Никола. Петков. Разсекретен е и фонд “Разработка на полицейския архив” от 1950 - 1961 г.,. Той съдържа материали срещу бивши полицейски служители, справки за съдебни и следствени дела срещу членове на БКП. Фондът на 9-ти отдел на ДС за периода от 1948 до 1961 г. също е разсекретен. Този отдел се е занимавал с разработването на служителите на МВР. Документите на политическия отдел на Народната милиция от 1948 до 1961 г. също става обществено достояние. \r\n2006 г. \r\nВицепремиерът и министър на външните работи Ивайло Калфин участва в Брюксел в заседание на Съвета по общи въпроси и външни отношения на ЕС. Министър Калфин и неговите колеги от страните членки на Съюза обсъждат дневния ред на предстоящата на 15 и 16 юни 2006 година, Среща на върха на ЕС. Министрите се обединяват около мнението, че предстоящото заседание на Европейския Съвет трябва да отправи кратко и ясно послание към гражданите по отношение на бъдещето на европейското семейство, като бъдат посочени досегашните резултати от периода на размисъл, последвал отхвърлянето, от страна на Франция и Холандия, на проекта за Конституционен договор.  \r\nНа съвместно заседание на външните и военните министри, на което присъства и министър Веселин Близнаков, е изслушан Върховният представител на ЕС за външната политика и сигурността Хавиер Солана, който излага възможностите на ЕС за отговор на кризи и извънредни ситуации. По тази тема бившият френски министър на външните работи и бивш еврокомисар Мишел Барние излага съдържанието на доклада, с изготвянето на който беше специално натоварен от Европейския Съвет. Обсъдена е и гражданско-военната координация при управление на операции. \r\n1982 г. \r\nНа Третият световен шампионат по бокс в Мюнхен българският боксьор Исмаил Мустафов става първият български боксьор, спечелил световна шампионска титла. \r\n1979 г. \r\nВ Рим, в двореца \"Венецио\", е открита изложбата \"Български икони от IX -XIV век\". \r\n1941 г. \r\nВ хода на Втората световна война българските войски влизат в Ресен и Охрид и завземат островите Тасос и Самотраки в Бяло море. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. \r\n1936 г. \r\nВ София започва издаването на в. “Нова Камбана\", информационен всекидневник. Продължение е на в. \"Камбана\" (1907–1919 г. и 1925–1935 г.). Директор-издател е Л. Т. Поповски. Редактори са Тр. Доброславски, П. Карчев и Г. Ив. Вълков. Поддържа връзки с Политическия кръг \"Звено\". Сътрудници във всекидневника са Т. Павлов, Г. Бакалов, Н. Вапцаров, Мл. Исаев, Б. Делчев и др. Последният брой на в. “ Нова камбана” излиза на 15 октомври 1938 г. \r\n1932 г. \r\nНа конгреса на Демократическия сговор групата на проф. Александър Цанков се отцепва от групата на Андрей Ляпчев. \r\n1930 г. \r\nФормиран е нов кабинет на Андрей Ляпчев. \r\nАндрей Тасев Ляпчев е български държавник, икономист и кооперативен деец. Един от лидерите на Демократическата партия и Демократическия сговор. \r\nАндрей Ляпчев е роден на 30 ноември 1866 г. в Ресен (Македония). Учи в Битоля, Солун, Пловдив, следва финансови и стопански науки в Цюрих, Берлин и Париж. Редактира вестниците \"Хр. Ботьов\", \"Млада България\", \"Реформи\" (орган на Македонския комитет), \"Пряпорец\". Андрей Ляпчев е един от основателите на Съюза на земеделските кооперации и на Съюза на популярните банки. След 1908 г. заема многократно поста министър. Той е министър-председател в периода 4 януари 1926 г. - 29 юни 1931 г. По време на управлението си сключва Бежанския заем и Стабилизационния заем. Андрей Ляпчев умира на 8 ноември 1933 г. в София. \r\n1925 г. \r\nБългарският поет и литературен критик Гео Милев е арестуван и обявен за “безследно изчезнал”. Ден преди това той е осъден по ЗЗД на 1 година тъмничен затвор, глоба от 20 000 лв. и лишаване от граждански и политически права за 2 години заради поемата му “Септември”. \r\n1905 г. \r\nВ София излиза първи брой на \"Учителска искра\". Изданието е орган на Социалдемократическата учителска организация и излиза 3 пъти месечно до 28 юли 1923 г. Редактори са П. Ралев, Г. Кръстев, Т. Стоилов, Л. Кандев, М. Станев и др. От 15 ноември 1923 г. под името \"Учителско единство\", продължава да излиза до 24 май 1924 г. \r\n1892 г. \r\nВ Русе Стоян Михайловски написва текста на песента \"Върви народе, възродени\". През 1900 г., по случай деня на Св. Кирил и Методий, химнът по музика на Панайот Пипков е изпълнен за първи път. \r\n1840 г. \r\nЦариградският патриарх Григорий VI назначава за търновски митрополит Неофит Византиос, а Неофит Бозвели за негов протосингел. \r\n1836 г. \r\nСръбски парламентьори начело с Аврам Петрониевич пристигат в Пирот, за да склонят въстаниците към прекратяване на бунта. \r\nГодините 1834-1837 са белязани с Берковско-пиротските въстания, въстания на българското население от Северозападна България за освобождение от османско владичество.  \r\nПрез 1832 г. Високата порта ликвидира разложената военно-спахийска система и пристъпва към създаването на редовна армия. Заедно с това тя прокламира и аграрна реформа, която вдъхва известни надежди на поробеното българско население, че ще може да получи земя. Реформата обаче се провежда твърде половинчато, а в северозападните краища на България тя остава само на книга.  \r\nПодтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това поражда надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи. \r\nПърви се надигнат селяните от Берковско, Пиротско и Белоградчишко: в края на 1834 г. и началото на 1835 г. въстават 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието е преустановено. \r\nСлед като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достига до няколко хиляди души. От тях обаче е въоръжена само една твърде незначителна част. В края на 1836 г. към берковските селяни се присъединява и населението на Пиротския край. Съвместните им действия завършват с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престава. \r\nПрез 1837 г. населението на Берковско и Пиротско се вдига отново. Една голяма група от въстаниците под ръководството на В. Панов и Кр. Пешин се събира в Чипровския манастир и води сражение с османските войски. Съпротивата им обаче е сломена пак поради липса на въоръжение и отсъствие на подкрепа от Сръбското княжество. \r\n1767 г. \r\nПо искане на цариградския патриарх Самуил, султан Мустафа III (1757 г.-1774г.) издава томос за унищожаване на Охридската архиепископия и включва епархиите й в диоцеза на Цариградската патриаршия. Последната постига целта си и се обявява за единствен духовен представител на християнското население в Османската империя. \r\nСлед падането на България под византийско владичество през 1018 г. върховно управление на самостоятелната българска църква е установено в Охрид. Първоначално почти всички български земи са под духовната власт на Охридската архиепископия. След въстанието на Петър Делян през 1040 г. Северозападна България и Дръстърската област са отнети от нея и преминават под непосредственото подчинение на Цариградската патриаршия. По време на византийското владичество на силна ромеизация са подложени и останалите български земи. След освобождението на България от византийско владичество и възстановяването на Българската патриаршия в Търново през 1235 г., а така също и на Ипекската патриаршия, Охридската архиепископия запазва своето съществуване. Въпреки това влиянието й в духовния живот е чувствително намалено. През XIV в. то е ограничено само в земите на Вардарска Македония и Албания. След падането на България под османско владичество Видинска и Софийска епархия са под духовната власт на Охридската архиепископия. През XVIII в. със съгласието на османските власти нейното влияние се разпростра и над сръбските епархии.  \r\nКакто по време на византийското владичество, така и по време на османското иго, Охридската архиепископия играе голяма роля за запазване на българското народностно самосъзнание. По-известни нейни йерарси са Йоан I Дебърски (1018 - ок. 1037 г.), Теофилакт Охридски (след 1084 - ок. 1108 г.), Димитър Хоматиан (1216 или 1217 г. - след 1234 г.), Прохор (1528 или 1529-1550 г.), Арсений II (1763-1767 г.) и др. На тази дата са родени: \r\n1943 г. \r\nРоден е Георги Бакалов - съвременен български историк, византолог. Той завършва СУ “Св. Климент Охридски”, където впоследствие е преподавател по византийска история. От 1995 г. е професор. От 2000 г. чете лекции по \"Обща история на Християнската църква\" в Богословския факултет във ВТУ \"Св. св. Кирил и Методий\". Автор е на съчиненията : \"Средновековният български владетел\" (1985 г.), \"Въведение в християнството\" (1993 г.), \"Византия. Културно-политически очерци\" (1994 г.) и др. \r\n1926 г. \r\nРоден е драматургът Драгомир Асенов. Драгомир Асенов е псевдоним на Жак Нисим Меламед. Той живее в София от 1936 г. През 1953 г. завършва право в СУ “Св. “Климент Охридски”. Драгомир Асенов изпълнява длъжностите главен редактор на списание \"Родна реч\", заместник - главен редактор на в.\"Литературен фронт\", секретар на СБП. Сред по-известните негови творби са: \"Нашият взвод\" (1956 г.), \"Кафявите хоризонти\" (1961 г.), \"Рожден ден\" (драма, 1965 г.), \"Рози за д-р Шомов\" (драма, 1967 г.), \"Горещи нощи в Аркадия\" (пиеса, 1970 г.), \"Наградата\" (пиеса, 1981 г.), \"Елегия за едно женско сърце\" (1984 г.), \"Избрани произведения\" (в 3 т., 1983 г.-1984 г.), \"Елегия за едно женско сърце\" (роман, 1984 г.) и др. Сценарист на \"Най-тежкият грях\" (1982 г.) и \"Тази кръв трябваше да се пролее\" (1985 г.). Умира в София на 19 юни 1981 г. \r\n1919 г. \r\nРоден е Александър Цветков Геров - български поет. Завършва право в СУ “Св. Климент Охридски”. Участва в конспиративна дейност през 1944 г., за което е арестуван. Редактор е в Радио София (1944 г.-1952 г.), в сп. \"Киноизкуство\" (1953 г.-1955 г.), в. \"Кооперативно село\" (1963 г.), в редакция \"Фокус\" към Българска кинематография и в издателство \"Български писател\". От малък сътрудничи в детски и ученически издания, а по-късно във в. \"Заря\", \"Литературен глас\", \"Светлоструй\", в сп. \"Изкуство и критика\" и \"Златорог\". Автор е на стихосбирките \"Ние хората\" (1942 г.), \"Два милиарда\" (1947 г.), \"Най-хубавото\" (1958 г.), \"Приятели\" (1965 г.), \"Свободен стих\" (1967 г.), \"Любовна лирика\" (1983 г.), \"Внезапни стихотворения\" (1986 г.), \"Книга за Тамара\" (1991 г.), на сборниците с проза \"Усмивка под мустак\" (1960 г.), \"Щастие и нещастие\" (1963 г.), \"Фантастични новели\" (1966 г.). Умира през 1997 г. в София. \r\n1914 г. \r\nРоден е Жак Битев Гатеньо – български писател. Той е автор на литературно – критически материали, преводач е на поезия и проза от испански и френски език. Сътрудник е към вестниците \"Валог\", \"Кадима\", \"Светлоструй\", \"Литературен преглед\" и др. Автор е на съчиненията : \"Животът ни е ясен\" (1940 г.), \"Сърцето на Испания. Литературно- критически портрети\" (1941 г.) и др. \r\n1884 г. \r\nРоден е Добри Колев Терпешев - български политик, деец на БКП. Член е на БРСДП от 1902 г. Осъждан е за антидържавна дейност на смърт през 1912 г. и 1925 г. От 1938 г. е член на ЦК на БКП. Член е на Политбюро (1943 г., 1944-1950 г.). Добри Терпешев е министър без портфейл в правителството на К. Георгиев (1944-1946 г.). Министър е на труда и социалните грижи през 1950 г. Обвинен е в деструктивна фракционна дейност и изваден от състава на ЦК на БКП през юли 1957 г. Умира на 26 януари 1967 г. Посмъртно реабилитиран политически с решение на Политбюро на ЦК и на Бюрото на Централната контролно-ревизионна комисия на БКП от 8 януари 1990 г. \r\n1883 г. \r\nРоден е Владимир Попанастасов (В. П. Кръстев) - български поет и публицист. През 1908 г. завършва право в СУ “Св. Климент Охридски”. Работи като съдия в Карлово и Цариброд и помощник-прокурор в Стара Загора (1909-1912 г.). Участва като офицер в Балканските войни (1912-1913 г.). Автор е на хумористични и сатирични стихотворения, фейлетони, разкази, писани предимно във в-к \"Българан\" (1904-1909 г.). Сътрудничи на много периодични издания: сп. \"Художник\", \"Демократически преглед\", \"Свято дело\", \"Македонски преглед\"; на вестниците \"Илинден\" (1907-1908 г.), \"Гражданин\" и др. В книгата \"Легенди\" (1909 г.) помества свои поеми и стихотворения на исторически и библейски теми. \r\n1870 г. \r\nРоден е Васил Киров Кирков - български драматичен артист. Той е един от основателите на българския професионален театър. Следва драматично изкуство във Виена в периода 1893 -1894 г. Играе в Столичната драматична група (1890 г.), в театър “Сълза и смях” (1892 -1904 г.) и в Народния театър (1904 -1926 г.). Сред по-известните му роли са: Хамлет (от Шекспир), Принцът (“Емилия Галоти” от Лесинг), Ернани (от В. Юго), Освалд (“Призраци” от Ибсен), Боркман (“Джон Габриел Боркман” от Ибсен), княз Мишкин (“Идиот” от Достоевски), Хлестаков (“Ревизор” от Гогол) и др. Умира на 18 ноември 1931 г. в София. \r\n1864 г. \r\nРоден е Димитър Христов Матов – български езиковед, етнограф и фолклорист. През 1888 г. завършва славянска филология в Харков. В периода 1890-1892 г. специализира във Виена и Лайпциг. Преподавател във Висшето училище в София. Печата трудове в “Периодическо списание”, “Сборник за народни умотворения”, “Български преглед” и др. Димитър Матов е един от създателите на сп. “Книжици за прочит” и негов сътрудник. От 1892 г. до 1895 г. е съредактор (с Ив. Шишманов) на “СбНУНК”. Димитър Матов умира на 15 септември 1898 г. \r\n1857 г. \r\nРоден е военният деец Рачо Петков Славейков. Той е син на Петко Р. Славейков. През 1870-1872 г. учи в Робърт колеж и в гимназия в гр. Николаев, Русия. След обявяването на Руско-турската война 1877-1878 г. е доброволец в руската армия при княз Черкаски и като такъв участва в боевете на Шипка. След Освобождението продължава образованието си в Русия и през 1883 г. завършва Военното кавалерийско училище в Екатеринослав. При завръщането си постъпва на служба като кавалерийски подпоручик в Източна Румелия. След Съединението взема участие в Сръбско-българската война 1885 г. Убеден русофил, Славейков се включва през 1887 г. в организирането на Русенския бунт, поради което е осъден на смърт. Успява да избяга в Русия и завършва висша кавалерийска школа в Санкт Петербург. Завръща се, с разрешение на Стамболов, за да се прости с умиращия си баща през 1895 г. След като му е забранено да работи като военен се отдава на публицистична и преводаческа дейност. Като член на Демократическата партия Рачо Славейков сътрудничи на нейните печатни органи. Свързва се с лявото крило на ВМРО. Славейков смело и открито се противопоставя на корупцията в България.  \r\nАвтор е на студии по военнотеоретични и практически въпроси, на статии по исторически, политически и литературни въпроси. Публикува материали в редица вестници и списания, сред които са \"Пряпорец\", \"Знаме\", \"Мир\", \"Демократически преглед\" и др. Съчиненията, които Рачо Славейков оставя, са “Отбраната на Шипка на 9, 10 и 11 август 1877”, “Спомени за Сръбско-българската война”, “Тракийският кон и тракийското коневъдство”, “Български народни обичаи и вярвания”, “Петко Рачов Славейков, 1827-1895” . Умира на 23 февруари 1931 г. в София. На тази дата умират: \r\n1981 г. \r\nУмира Андрей Димитров Германов - български поет. Той е роден на 17 юни 1932 г. в с. Яворово, Варненско. Завършва руска филология в СУ “Св. Климент Охридски” през 1955 г., след което работи като учител. Също така е редактор във в-к \"Народна младеж\", редактор е в отдел \"Поезия\" на издателство \"Български писател\", заместник-главен редактор е на сп. \"Съвременник\", главен редактор на сп. \"Пламък\". Като лирик се утвърждава през 60-те год. Автор е на съчиненията: \"Кълнове\" (1959 г.), \"Работнически влак\" (1962 г.), \"Равноденствие\" (1965 г.), \"Късче мрамор от Акропола\", пътепис и стихотворения пише в съавторство със Сл. Хр. Караславов и М. Недялков през 1966 г., \"Да ме запомниш\" (1967 г.), \"Преображения\" (1968 г.), \"Яростно слънце\" (1969 г.), \"Мост\" (1970 г.), \"Острови. Стихотворения\" (1972 г.), \"Огледалце. Стихотворения за деца\" (1973 г.), \"Стихотворения\" (1973 г.), \"И оживяха в песента. Поема\" (1974 г.), \"Парнас около нас. Дружешки шаржове, пародии, епиграми\" (в съавторство с Ив. Николов, 1974 г.), \"Четиристишия. Стихотворения\" (1974 г.), \"Самоубийствено живеем\" (1979 г.), \"Други четиристишия\" (1980 г.), \"Душа незащитена. Лирика\" (1981 г.), \"Шаячни момчета. Спомени\" (1981 г.), \"Стихотворения\" (1982 г.), \"Златна светлина. Стихотворения\" (1983 г.), \"Време за творчество. Интервюта. Статии\" (1986 г.), \"Чешмата под снега. Стихотворения за деца\" (1987 г.), \"Избрани преводи\" (1987г.) и др. \r\n1954 г. \r\nВ Пазарджишки затвор умира политикът Атанас Димитров Буров. Той е роден на 30 януари 1875 г. в Горна Оряховица. Завършва икономически и правни науки в Париж. След като се завръща в България става един от лидерите на Народната партия и като такъв заема важни държавни постове – подпредседател на ХV ОНС, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 г.– май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията е принуден да емигрира. След държавния преврат на 9 юни 1923 г. се завръща в България и става един от основателите на Демократическия сговор. Атанас Буров е министър на външните работи в правителството на А. Ляпчев (1926–1931 г.). Отново участва в управлението на страната за кратко време като министър без портфейл в правителството на К. Муравиев (2–8 септември 1944 г.). По време на Втората световна война 1939–1945 г. Атанас Буров, симпатизирайки на Франция, взема участие в буржоазната опозиция. Като противник на отечественофронтовската власт е репресиран.  \r\nПризнат е за почетен гражданин на Г. Оряховица през 2000 г. \r\n1938 г. \r\nУмира генерал-майор Христофор Георгиев Хесапчиев. Той е роден в Габрово на 6 февруари 1858 г. От 1920 г. е член на БАН. Завършва военното училище в София (1879 г.), специален курс на Константиновското пехотно училище (1880 г.), Николаевската академия на Генералния щаб в С. Петербург (1883 г.) и висша офицерска кавалерийска школа (1885 г.). По време на Сръбско-българската война (1885 г.) е помощник-началник на щаба на войската. Участва в боевете при селата Алдомировци и Раяновци (5 ноември). Христофор Хесапчиев заема редица ръководни постове: началник е на военното училище (1885 г.-1893 г.), началник е на Учебно-информационното бюро при щаба на войската и втори редактор на военните издания, командир на VI пехотен полк (1896 г. – 1898 г.). Изпълнявал е също така длъжностите: военно аташе в Белград (1899 г.-1904 г.), дипломатически агент в Белград (1904 г.-1905 г.), дипломатически агент и пълномощен министър в Букурещ (1905 г.-1911 г.). Автор е на трудове и учебници по тактика и военна топография. \r\n1878 г. \r\nУмира Георги Нейчов (Г. Н. Вълков) - български революционер, участник в националноосвободителното движение. Той е роден през 1848 г. в Панагюрище. Завършва Пловдивското епархийско училище и работи като учител и читалищен деец в родния си град. Взема участие в подготовката на Априлското въстание (1876 г.). В неговия дом Райна Княгиня с помощта на жена му извезва знамето на въстанието, там стават и срещите с Г. Бенковски. Представител е на Панагюрския комитет на събранието в Оборище. След разгрома на въстанието е заловен и заточен в Мала Азия. \r\n1808 г. \r\nУмира Петър Ичков - сръбски политически деец, българин по произход. Влиятелен търговец; изнася стоки в Белград. Владее няколко европейски езика. Постъпва като преводач на турската дипломатическа служба във Виена и Берлин. В началото на ХIХ в. посредничи между българското правителство и Високата порта, като започва преговори, довели до сключването на т. нар. Ичков мир, по силата на който турците се задължават да изтеглят от сръбските земи всички еничари и кърджалии, а сърбите се задължават да плащат трибут. През 1807 г. Петър Ичков е председател на Белградския магистрат. Преди смъртта си е на австрийска служба. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.15", "title": "Денят 15 май в българската история"}
{"url": "http://www.focus-news.net/news/2019/05/15/2657983/evropeyski-izbori-2019-kandidatat-za-chlen-na-evropeyskiya-parlament-ot-listata-na-gerb-i-sds-lilyana-pavlova-shte-poseti-varna-i-aksakovo.html", "text": "Кандидатът за член на Европейския парламент от листата на ГЕРБ и СДС Лиляна Павлова ще посети Варна и Аксаково. Това съобщиха от пресцентъра на  ПП ГЕРБ . Тя ще се включи в конференцията „Моята Европейска община”, която ще се проведе в заседателната зала на Общинския съвет в гр. Аксаково. Лиляна Павлова, която оглавяваше министерството, отговарящо за първото Българско председателство на Съвета на ЕС, ще присъства на подписването на споразуменията за партньорство между градовете – участници в нов проект по програма „Европа за гражданите”.  \r\nВ 14.30 часа в Концертното студио на Радио Варна Лиляна Павлова ще се срещне с представители на Камарата на строителите.  \r\nВ следобедните часове тя ще се срещне с граждани и на организираната изнесена приемна в центъра на морската столица. \r\nПо-късно по инициатива на структурата на ГЕРБ в район „Одесос” кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом.  \r\nОт 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ.", "date": "2019.05.15", "title": "Европейски избори 2019: Кандидатът за член на Европейския парламент от листата на ГЕРБ и СДС Лиляна Павлова ще посети Варна и Аксаково"}
{"url": "http://www.focus-news.net/news/2019/05/15/2657974/sport-viktoriya-azarenka-eliminira-elina-svitolina-ot-turnira-v-rim.html", "text": "След прекъсване поради дъжд Виктория Азаренка елиминира Елина Свитолина от турнира на червени кортове от сериите \"Мастърс\", който се провежда в италианската столица Рим. Тенисистката от Беларус се наложи над шампионката от надпреварата с 6:4, 1:6, 5:7 в двубой, продължил над два часа. За място на осминафиналите Азаренка ще играе срещу победителката от мача между Гарбине Мугуруса и Даниъл Роуз Колинс.", "date": "2019.05.15", "title": "Спорт: Виктория Азаренка елиминира Елина Свитолина от турнира в Рим"}
{"url": "http://www.focus-news.net/news/2019/05/15/2657973/parlamentat-shte-glasuva-ostavkata-na-rumen-porozhanov-i-naznachavaneto-na-desislava-taneva-kato-zemedelski-ministar.html", "text": "Парламентът ще гласува оставката на министър Румен Порожанов и назначаването на народния представител от ГЕРБ и председател на парламентарната комисия по земеделие Десислава Танева за министър на земеделието, храните и горите. Това предвижда първа точка от  проектопрограмата  за работа на Народното събрание. Оставката на министър Румен Порожанов бе подадена вчера заради започналото разследване за злоупотреби с европейски средства в ДФ „Земеделие” по времето, когато институцията е ръководена от него. В мотивите за решението си Порожанов посочва, че не желае атаката срещу него да влияе на работата на правителството. Премиерът Бойко Борисов обясни, че фактът, че зам.-директорът на фонд „Земеделие“ още е на работа е ускорил оставката. \r\nНародното събрание ще гласува и окончателни промени в Закона за държавната собственост, свързани с отчуждаването на земеделски имоти. С измененията се регламентира възможността в седемдневен срок от постъпване на искане от органа, издал акта за отчуждаване, или от инвеститора съдът в закрито заседание да допусне предварително изпълнение на акта за отчуждаване, когато това се налага, за да се защитят особено важни държавни и или обществени интереси. Предварителното изпълнение на акта се допуска при наличието на задължителни предпоставки с влязъл в сила подробен устройствен план и когато имотът е отреден за национален обект или обект с национално значение по смисъла на Закона за устройство на територията. С проекта е предвидено да отпаднат и протоколите, които следва да бъдат подписани от две длъжностни лица и един от съседите. \r\nПарламентът ще разгледа и доклад за състоянието на отбраната и въоръжените сили на България през 2018 г.  Депутатите ще приемат и проект на решение за работата на Народното събрание през май 2019 г.", "date": "2019.05.15", "title": "Парламентът ще гласува оставката на Румен Порожанов и назначаването на Десислава Танева като земеделски министър"}
{"url": "http://www.focus-news.net/news/2019/05/15/2657979/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhitelite-na-tsarevo.html", "text": "От 18.30 часа кандидатът за евродепутат от ГЕРБ Ивелина Василева ще се срещне с жителите на град Царево, област Бургас. Това съобщиха от пресцентъра на  ПП ГЕРБ . Срещата ще се проведе в салона на народно читалище „Георги Кондолов 1914 на ул. „Хан Аспарух“ 34. в морския град. В рамките на дискусията ще бъдат обсъдени по-значимите реализирани и предстоящи проекти в общината, както и  акцентите в предизборната кампания.", "date": "2019.05.15", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жителите на Царево"}
{"url": "http://www.focus-news.net/news/2019/05/15/2657982/api-ot-15-may-poetapno-zapochvat-testovete-na-tol-sistemata.html", "text": "От 15 май започва първия етап от тестовете на тол системата, която ще таксува тежкотоварния трафик на база изминато разстояние. Това съобщиха от пресцентъра на  Агенция \"Пътна инфраструктура\" . Тестовете ще стартират със симулации на данни за движение по републиканската пътна мрежа, а не със събиране на реални данни на терен. Целта е първо да се установи дали има добра свързаност между отделните компоненти на системата. След като тази интеграция бъде установена от екипите на Националното тол управление, ще се премине към втори етап – тестове с данни, постъпващи от бордови устройства, монтирани на транспортни средства. \r\nЗа да са ефикасни тестовете, не е необходимо да има приета тарифа на тол таксите, нито окончателен обхват на покритие от пътища, за които ще се плаща тол. Експертите на Националното тол управление ще правят „сухи тренировки“ за функционалността на системата и как се работи с нея на база тестови тарифи и техническо, а не търговско покритие върху пътищата. Техническото покритие е от 10 800 км и е обхвата, заложен в заданието за разработване на системата. А тестовите тарифи са от доклада на Световната банка от 2016 г. \r\nПоетапно през следващите месеци ще се тестват 5-те базови компонента на системата: \r\n- таксуване на базата на изминато разстояние – генериране на данни за изминат маршрут, създаване на валидни тол-деклараци, обмен на данни по системната интерфейсна шина и фактическо определяне на таксуващите записи, респективно цената за преминатия маршрут; \r\n- правоприлагане – проверка чрез разчитане на регистрационен номер на пътно превозно средство и отчитане на категорията на ППС за валидни данни за таксуване в системата (подадени за това ППС валидни тол декларации) и определяне дали текущото ППС е редовен потребител на пътя или нарушител; \r\n- обслужване на клиенти - регистриране на клиент/договор, продажба на маршрутни карти през известните вече канали за продажба, промяна на данни за клиент/договор, справки за състоянието на клиент/договор. \r\n- плащане и управление на плащанията – баланс по клиентска сметка, взаимодействие с издатели на платежни карти, в т.ч. издатели на карти за гориво, \r\n- информационна сигурност и устойчива работоспособност на системата \r\nПо план днес и утре ще се проведе обучение на оперативните ръководители и ключовите експерти от екипа на Националното ТОЛ управление (НТУ) за провеждане на тестовете – обхват, задачи, планирани резултати, начини на оценка на резултатите. На тестовете ще присъстват експерти на Световната банка, като тяхната задача, както и до този момент, е да наблюдават, верифицират и оценяват резултатите от тестовете.", "date": "2019.05.15", "title": "АПИ: От 15 май поетапно започват тестовете на тол системата"}
{"url": "http://www.focus-news.net/news/2019/05/15/2657987/na-ofitsialna-tseremoniya-v-selo-tamarino-shte-bade-napravena-parva-kopka-na-stroitelstvoto-na-vatreshen-elektroprovod-400-kv-mezhdu-maritsa-iztok-i-burgas.html", "text": "На официална церемония в село Тамарино ще бъде направена първа копка на строителството на вътрешен електропровод 400 kV между Марица Изток и Бургас. Това съобщиха от пресцентъра на  Електроенергийния системен оператор . Събитието ще се състои от 14.30 часа в с. Тамарино, област Ямбол.  \r\nНа официалната церемония в присъствието на представители на Министерството на енергетиката, ръководството на ЕСО, членове на Комисията за енергийно и водно регулиране, народни представители от региона, областния управител на Ямбол Димитър Иванов и представители на местната власт ще се даде старт на строителството на новия вътрешен електропровод. На събитието ще присъстват представители на Изпълнителната агенция „Иновации и мрежи“ към Европейската комисия.  \r\nЕлектропроводът е с дължина 150 километра и свързва подстанция Марица Изток с подстанция Бургас. Той е част от вътрешната 400-киловолтова преносна електрическа мрежа на България. Въздушната линия е част от Група проекти „България – Гърция“, които са от общ интерес, съгласно Регламент 347/2013. Проектът е от ключово значение за реализацията на приоритетния електроенергиен коридор “Север – Юг” и за изграждане на трансевропейската енергийна инфраструктура. Електропроводът е от общосистемно значение за Република България и повишава сигурността на работа на преносната система. За осъществяване на инвестициите е привлечено финансиране от европейския „Механизъм за свързване на Европа“ в размер на 60 млн. лева за изграждане на новия вътрешен електропровод 400 kV между п/ст Марица Изток и п/ст Бургас. Трасето на новата ВЛ 400 kV преминава през територията на осем общини Гълъбово, Тополовград, Тунджа, Елхово, Стралджа, Карнобат, Камено и Бургас. \r\nВътрешният електропровод 400 kV между Марица Изток и Бургас е един от петте проекта от общ европейски интерес, които Електроенергийният системен оператор осъществява в рамките на Регламент 347/2013 за развитие на трансевропейската енергийна инфраструктура. Другите четири проекта са междусистемният електропровод между Република България и Република Гърция от п/ст „Марица Изток“ до п/ст „Неа Санта“ и вътрешните електропроводи 400 kV между п/ст „Марица изток и п/ст „Пловдив“, между п/ст „Марица изток“ и „ОРУ на ТЕЦ Марица изток 3“ и между п/ст „Варна“ и п/ст „Бургас“. Представителите на Изпълнителната агенция „Иновации и мрежи“ към Европейската комисия ще посетят и подстанция „Бургас“, за да се запознаят с напредъка на строителството на съоръженията за присъединяване на вътрешен електропровод 400 kV между Добруджа и Бургас. Неговото начало беше поставено през месец ноември 2018 година. \r\nСъс старта на строителството на вътрешен електропровод 400 kV между Марица Изток и Бургас и изграждането на съоръженията за присъединяване на електропровода 400 kV между Добруджа и Бургас  Електроенергийният системен оператор решително продължава реализацията на петте проекта от общ европейски интерес, които дружеството осъществява в рамките на Регламент 347/2013 за развитие на трансевропейската енергийна инфраструктура.", "date": "2019.05.15", "title": "На официална церемония в село Тамарино ще бъде направена първа копка на строителството на вътрешен електропровод 400 kV между Марица Изток и Бургас"}
{"url": "http://www.focus-news.net/news/2019/05/15/2657986/evropeyski-izbori-2019-kandidatat-za-evrodeputat-ot-gerb-andrey-novakov-shte-poseti-harmanli.html", "text": "Кандидатът за европейски депутат от листата на ГЕРБ и СДС Андрей Новаков ще посети Харманли. Това съобщиха от пресцентъра на  ПП ГЕРБ . От 15.30 часа той ще се срещне с жители на общината и симпатизанти в залата на Културен център Харманли.", "date": "2019.05.15", "title": "Европейски избори 2019: Кандидатът за евродепутат от ГЕРБ Андрей Новаков ще посети Харманли"}
{"url": "http://www.focus-news.net/news/2019/05/15/2657989/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-futbolniya-final-ot-turnira-kupata-na-balgariya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби между отборите на „Ботев“ Пд и „Локомотив 1926“ Пд от 19.00 часа на Национален стадион „Васил Левски”. Това съобщиха от пресцентъра на  МВР . \r\nСъвместно със Столична община са координирани действия за осигуряване на места за паркиране на организирано пристигащите в София фенове на двата отбора. За феновете на „Ботев“ Пд е предвидено да имат възможност да паркират на ул. „Кирил Видински“, а за привържениците на „Локомотив 1926“  Пд - на площада пред Храм- паметник „Св. Александър Невски“.  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.  \r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16.30 часа. В деня на провеждане на футболния мач,  билети на касите на Национален стадион „Васил Левски“ няма да се продават.  \r\nВъв връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2019.05.15", "title": "СДВР предприема мерки за охрана на обществения ред в столицата във връзка с футболния финал от турнира „Купата на България“"}
{"url": "http://www.focus-news.net/news/2019/05/15/2657985/kathimerini-pravitelstvoto-na-kipar-shte-podade-zhalba-do-tereza-mey-zaradi-nepriemlivite-zabelezhki-na-britanskiya-vanshen-ministar-za-turskite-sondazhi.html", "text": "Президентът на Република Кипър Никос Анастасиадис разкритикува забележките на британския министър на външните работи Алън Дънкан, който хвърля съмнение върху икономически права на източния средиземноморски остров. Съгласно думите му, правителството в Никозия ще подаде жалба до британския премиер Тереза Мей заради \"неприемливите\" забележки на първия дипломат на Лондон, съобщава електронното издание на водещия атински ежедневник  Kathimerini . \r\nПрипомня се, че по-рано Дънкан заяви пред британските депутати, че Турция не бива да сондира в областите, в които \"суверенитетът се оспорва\",  \r\nАнастасиадис описва действията на Турция в Изключителната икономическа зона (ИИЗ) на острова като \"нова инвазия\". На свой ред Анкара твърди, че действията й са в съответствие с международното право и че сондира в континенталния си шелф.  Тереза Герова", "date": "2019.05.15", "title": "Kathimerini: Правителството на Кипър ще подаде жалба до Тереза Мей заради \"неприемливите\" забележки на британския външен министър за турските сондажи"}
{"url": "http://www.focus-news.net/news/2019/05/15/2657988/evropeyski-izbori-2019-kandidatat-za-evrodeputat-ot-gerb-andrey-novakov-shte-poseti-oblast-stara-zagora.html", "text": "Кандидатът за евродепутат Андрей Новаков ще посети Стара Загора на 15 май. Това съобщиха от пресцентъра на  ПП ГЕРБ . Той ще бъде придружаван от Николай Диков, който също е част от листата на ГЕРБ за предстоящите избори за Европейски парламент, народния представител Радостин Танев и областния координатор на партията Пламен Йорданов. \r\nДвамата кандидати за евродепутати ще се срещнат с абитуриенти от СУ „Иван Вазов“ в 11.00 часа в спортната зала до училището. \r\nОт 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж. Проектът включва ремонт на главен водопроводен клон, цялостно асфалтиране на уличното платно и подмяна на тротоарните площи. Стойността е 1 155 000 лв., средствата са отпуснати от Министерство на регионалното развие и благоустройството. След това кандидатите ще разговарят с жители на селото в местното читалище.", "date": "2019.05.15", "title": "Европейски избори 2019: Кандидатът за евродепутат от ГЕРБ Андрей Новаков ще посети област Стара Загора"}
{"url": "http://www.focus-news.net/news/2019/05/15/2657984/denyat-15-may-v-svetovnata-istoriya.html", "text": "На този ден през 1905 година е основан град Лас Вегас в щата Невада. На търг са продадени 110 акра земя, която по-късно става център на града.  \r\nПрез 1957 г. след серия от тестове в Тихия океан, Великобритания пуска първата си водородна бомба. Бомбата е по-скоро експериментална, отколкото завършено оръжие. Тестът е проведен на висока надморска височина на територията на безлюден остров. През 1970 г. на пазара излиза “Let It Be” - последната грамофонна плоча на Бийтълс. На този ден през 1970 г. президентът на САЩ Ричард Никсън назначава първите жени генерали в американската армия - Ана Мей Хайс и Елизабет П. Хойсингтън. През 1988 г. Съветският съюз започва да изтегля войските си от Афганистан. Две години по-късно картината “Портрет на д-р Гаше” на Ван Гог е продадена на търг, проведен от “Кристис” за рекордната сума 82,5 млн. долара. През 2005 г. иранският парламент одобрява с огромно мнозинство закон, който налага на правителството на страната да гарантира производството на ядрено гориво и обогатяването на уран. Текстът е приет от 188 депутати “за” от общо 205 присъстващи, с викове “Аллах е велик” и “Смърт за Америка”. На 15 май са родени: френският физик и химик Пиер Кюри (1859 г.), руският писател Михаил Булгаков (1891 г.) и други.  \r\n2014 г.  \r\nВ Сърбия става най-голямото наводнение от 120 години. Един човек загива. \r\n2012 г.  \r\nВъв Франция Франсоа Оланд встъпва в длъжност  като седмия президент на Петата френска република. Назначава за министър-председател Жан-Марк Еро. \r\n2011 г.  \r\nНад 70 протестиращи копти са ранени в Кайро, след като мюсюлмани екстремисти нападат мирен протест пред сградата на държавното радио и телевизия с искания за повече права и равнопоставеност в египетското общество. В последните дни се изострят конфликтите между християни и мюсюлмани, като пострадват над 230 души, 15 загиват, подпалени са църква и три жилищни блока. \r\n2005 г. \r\nИранският парламент одобрява с огромно мнозинство закон, който налага на правителството на страната да гарантира производството на ядрено гориво и обогатяването на уран. Текстът е приет от 188 депутати “за” от общо 205 присъстващи, с викове “Аллах е велик” и “Смърт за Америка”. Законът, озаглавен “Получаване на ядрени технологии за мирни цели”, задължава “правителството да осигури на Ислямска република Иран и на нацията, ядрени технологии за мирни цели, както и да гарантира цикъла на производство на ядрено гориво”. \r\n2005 г.  \r\nГрупа от 300 афганистански духовници заплашват с мюсюлманска свещена война, ако до три дни не им бъдат предадени американските военнослужещи, които са осквернявали свещената книга на мюсюлманите Корана, по време на разпити на афганистански пленници в американската военна база Гуантанамо. Заплахата идва, след като 16 души загиват, над 100 пострадват при ожесточените анти-американски протести, които заливат страната след като стана известно за поругаването на мюсюлманската светиня от американските войници. \r\n1994 г. \r\n15 май се чества като Международен ден на семейството от 1994г. Денят на семейството е обявен с решение на Общото събрание на ООН на 20 септември 1993 г. \r\n1991 г. \r\nЕдит Кресон става първата жена министър-председател на Франция. \r\n1990 г. \r\nКартината “Портрет на д-р Гаше”на Ван Гог е продадена на търг, проведен от “Кристис” за рекордната сума 82,5 млн. долара.  \r\nВинсент Вилем ван Гог е роден на 30 март 1853 г. в Зюндерт, Холандия. Той е един от най- великите художници в историята на европейското изкуство. Развива цялата си художническа дейност през последните 10 години от своя живот. Автор е на над 900 картини и около 1100 рисунки. Заболява от психична болест и умира на 29 юли 1890 г., когато е едва на 37 години. В последните години от живота си е лекуван от доктор Гаше в Париж, което го вдъхновява да създаде едноименната картината. Ван Гог не е особено известен приживе, но посмъртно славата му се разнася, най-вече след като на 17 март 1901 г. в Париж са изложени 71 от неговите произведения. Една от най-известните му творби е “Слънчогледите”,нарисувана през 1888 в Арл. \r\n1988 г. \r\nСъветският съюз започва да изтегля войските си от Афганистан. \r\n1976 г. \r\nПубликувано е съобщение за установяване на дипломатически отношения с Габон. \r\n1974 г. \r\nВ Маалот, Израел (на 11 километра от ливанската граница) израелски войници атакуват сградата на местно училище, в опит да освободят младежите, взети за заложници от палестински бунтовници. 16 тийнейджъри и трима палестинци умират в атаката, а повече от седем деца са ранени. Смята се, че след като израелският отряд атакува училището, палестинците нападат младежите с ръчни гранати. В последвалата схватка загива и един израелски войник.  \r\nКогато в ранните сутрешни часове на деня, палестинците нахлуват в училището, вътре има около 100 ученика на възраст между 14 и 16 години. 50 души – ученици и учители успяват да избягат. Едно момче по-късно е освободено, тъй като трябва да предаде списъка със затворниците в Израел, които по искане на похитители трябва да бъдат освободени. Израелският парламент се събира на извънредна сесия и в 15 часа местно време е взето решение да започнат преговори с похитителите. Израелското правителство говори с похитителите чрез високоговорител и се съгласява да освободи 26 политически затворници, които лежат в израелски затвори. Споразумението да бъдат освободени израелските деца се проваля, когато палестинците в училището не получават кодовата дума, която чакат от организацията си в Дамаск. По-късно Шимон Перес обявява, че решението да се щурмува училището е взето в последната минута, заради опасността бандата да се самовзриви, заедно с децата в училището. \r\n1973 г. \r\nВ САЩ започва издаването на списание Плейгърл, което е прототип на известното списание Плейбой. \r\n1970 г. \r\nНа пазара излиза “Let It Be” – последната грамофонна плоча на Бийтълс. Английската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни; Пол Маккартни - вокал, китара, клавишни; Джордж Харисън - китара, вокал, ситар; Ринго Стар - ударни, вокал; Стю Сътклиф - бас (до 1961 г.); Пит Бест - ударни (до август 1962 г.). Още през 1955 г. Джон Ленън създава скифл-групата \"Куоримен\", към която се присъединява същата година Пол Маккартни, а през 1958 г. и Дж. Харисън. Сменят названията на групата: \"Johny and the Moondogs\" (1959 г.), \"Long John and the Silver Beatles\" (1960 г.). Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г., когато умира. През 1962 г. Бест е заменен с Р. Стар; започват издаване на плочи с \"Парлофон\", създаване на песни, които неизменно оглавяват британските хит-паради. \"Бийтълс\" са наградени с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \"Бийтълс\", търпи развитие: от скифл и рокендрол-подражанията, през бийт-музиката до по-твърдия рок и баладата. Групата осъществява и няколко филма: “A Hard Days Night”, “Help!”, “Magical Mystery Tour”, “Yellow Submarine”, “Let It Be”.  \r\nАлбуми: \"Please, Please Me\" (1963 г.), \"White the Beatles\" (1963 г.), \"A Hard Day’s Night\" (1964 г.), \"Beatles for Sale\" (1964 г.), \"Help\" (1965г.), \"Rubber Soul\" (1965 г.), \"Revolver\" (1966 г.), \"Sgt. Pepper’s Lonely Hearts Club Band\" (1967 г.), “Magical Mystery Tour” (1967 г.), \"The Beatles\" (1968 г., известен като \"Белият албум\"), \"Yellow Submarine\" (1969 г.), \"Abbey Road\" (1969г.), \"Let it Be\" (1970 г.), “1962-1966” (1973 г.), “1967- 1970” (1973 г.), \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"Yellow Submarine Songtrack\" (1999 г.); \"The Beatles 1” (2001 г.), “Let It Be…Naked” (2003 г.). \r\n1970 г. \r\nПрезидентът Ричард Никсън назначава първите жени генерали в американската армия. Това са Ана Мей Хайс (на снимката) и Елизабет П. Хойсингтън. \r\n1957 г. \r\nСлед серия от тестове в Тихия океан, Великобритания пуска първата си Водородна бомба. Бомбата е по-скоро експериментална, отколкото завършено оръжие. Проектът е част от термо-ядрената програма, която започва през декември 1954 г. с цел създаване на мегатонна водородна бомба, със мощността на един милион тона тротил. Тестът е проведен на висока надморска височина на територията на безлюден остров. \r\n1955 г. \r\nПодписан е Австрийският договор за независимост. \r\nКогато Карл Велики покорява държавата на аварите, той поверява управлението на Marchia Austriaca (Източна марка, т. е. Източната погранична област) на маркграфове, които постепенно увеличават първоначалните си владения чрез присъединяване на съседни земи - Тирол, Щирия и др., и издействат от императорската титлата \"наследствен херцог\". Рудолф Хабсбургски, избран за император на Германия (1273 г.), прави синовете си владетели на Австрия, Щирия и Карниола и по този начин основава Хабсбургската династия. Тя заема непрекъснато императорския престол от ХV в. до XX в. От XVI в. под властта на Хабсбургите Австрия се оформя като многонационална монархия, съперник на Османската империя. От 1804 г. Австрия е империя. Воюва с Прусия за хегемония в Германия, завършила с поражение за Австрия във Австро-пруската война (1866 г.). През 1867 г. Австрийската империя се преобразува в дуалистична монархия - Австро-Унгария. След Първата световна война се разпада, създадени са: Австрия, Унгария, Чехословакия; част от територията на империята влиза в Югославия, Полша, Румъния и Италия. От 12 ноември 1918 г. Австрия е федеративна демократическа република, чиято федерална конституция е в сила от 10 ноември 1920 г. През март 1938 г. Германия окупира Австрия (аншлус). Освободена е през 1945 г. След капитулацията на Германия е разделена на 4 окупационни зони. В резултат на мирния договор между СССР, САЩ, Великобритания и Франция, от една страна, и Австрия, от друга, на страната е върнат статутът на независима република (15.05.1955 г.). На 26 октомври 1955 г. Австрийският парламент приема Закон за постоянен неутралитет на Австрия. От 1945-1966 г. на власт са коалиционни правителства на Австрийската народна партия и Австрийската социалистическата партия. На 24 май 1992 г. за федерален президент е избран Томас Клестил (преизбран на 19.04.1998 г.); федерален канцлер - Виктор Клима (28.01.1997 г.). През 1999 г. за федерален канцлер е избран националистът Йорг Хайдер, а през 2002 г.- Волфганг Шусел. \r\n1940 г. \r\nВ САЩ за пръв път се появяват в продажба найлоновите торбички. \r\n1940 г.  \r\nПо време на Втората световна война германски войски окупират Амстердам и нахлуват в Северна Франция. \r\n1930 г. \r\nЕлън Чърч става първата стюардеса в света. На борда на три-моторен “Боинг” тя лети от Оукланд, Калифорния до Чикаго, Илинойс. \r\n1928 г. \r\nЗа първи път във филма “Plane Crazy” на екрана се появява образът на анимационния герой Мики Маус. \r\n1905 г. \r\nОснован е град Лас Вегас в щата Невада, след като на търг са продадени 110 акра (0.4 km²) земя, която по-късно става център на града.  \r\nЛас Вегас е град в Северна Америка. Населението му е 183 000 жители, а с предградията - 536 000 жители. Лас Вегас е известен с многобройните си игрални домове - \"Индустрия за отдих и развлечения\" . Развита е химическата, полиграфическата, стъкларската, електротехническата, хранително-вкусовата промишленост. Лас Вегас е основан през 1855 г., но е град от 1905 г. \r\n1858 г. \r\nВ Лондон официално е открита третата Кралска Опера. \r\n1851 г. \r\nРама IV е коронясан за крал на Тайланд. \r\n1779 г. \r\nДесетгодишният Наполеон Бонапарт постъпва в кадетското училище в Бриен. \r\n1718 г. \r\nАнглийският адвокат Джеймс Пъкъл патентова изобретената от него картечница. Оръжието за първи път използва въртящ се барабан, с който се зареждат патроните. Картечницата търпи неуспех заради несъвършения си и несигурен кремъчен възпламеняващ механизъм. Оръжейни майстори обаче се възползват от новостите в нея, за да създадат свои подобрени варианти на пушка, която с едно зареждане стреля повече от веднъж. Картечниците търпят бурно развитие в Гражданската война в САЩ. Първообразът, създаден от Джеймс Пъкъл, и до днес се съхранява в Лондон. \r\n1618 г. \r\nЙохан Кеплер открива, третия си закон, обединяващ теорията за движението на всички планети в стройно цяло. Законът е поместен в съчинението “Хармонията на света”. На тази дата са родени: \r\n1953 г. \r\nРоден е Майк Олдфийлд - английски музикант, певец и композитор. Започва професионалната си кариера на 14 години в дует със сестра си Сали. През 1968 г. излиза дебютният им албум \"Sallyangie\". На 16 години Майк Олдфийлд свири на баскитара в групата \"Whole World\", с която през 1971 г. записва албума \"Shoting At The Moоn\". Истинският успех за Майк Олдфийлд идва с албума \"Tubular Bells\" (1973 г.), издаден от \"Virgin Records\". Сложната 49-мин. композиция включва рок и фолкмотиви е изпълнена на 30 различни инструмента, на които свири само Майк Олдфийлд. Албумът е 1 в английската класация месеци наред (продадени са 16 млн. копия в целия свят). “Tubular Bells\" създава условията за по-късното развитие на new age (ню ейдж) музиката. Албумът печели \"Грами\" за най-добра инструментална композиция (1974 г.). През 1974 г. излиза албумът \"Hergest Ridge\". След 1978 г. Майк Олдфийлд се обръща към дискомузиката - албумът \"Incantations\" (1978 г.). През 1979 г. излиза \"Platinum\", който е с клубна насоченост, а през 1980 г - \"QE2\", с който Майк Олдфийлд окончателно влиза в попмузиката - тенденция, продължила до края на 80-те год. на ХХ в. През 1992 г. заедно с продуцента Треворн Хорн Майк Олдфийлд издава \"Tubular Bells-II\", който отново е на върха на английските класации. След поредица от успешни албуми през 1998 г. се появява \"Tubular Bells III\". Дискография: \"Tubular Bells\" (1973 г.); \"Hergest Ridge\" (1974 г.); \"The Orchestral Tubular Bells\" (1974 г.); \"Ommadawn\" (1975 г.); \"Mike Oldfield\" (1976 г.); \"Incantations\" (1978) г.; \"Exposed [live]\" (1979 г.); \"Platinum\" (1979 г.); \"Airborne\" (1980 г.); \"QE2\" (1980 г.); \"Five Miles Out\" (1981 г.); \"Crises\" (1983 г.); \"The Killing Fields [Original Soundtrack]\" (1984 г.); \"Discovery\" (1984 г.); \"Islands\" (1987 г.); \"Earth Moving\" (1989 г.); \"Amarok\" (1990 г.); \"Heaven’s Open\" (1991 г.); \"Tubular Bells II\" (1992 г.); \"The Songs of Distant Earth\" (1996 г.); \"Women of Ireland\" (1996 г.); \"Voyager\" (1996 г.); \"Tubular Bells III\" (1998 г.); \"Guitars\" (1998 г.); \"The Millennium Bell\" (1999 г.); \"Tres Lunas\" (2002). \r\n1915 г. \r\nРоден е Пол Антони Самуелсън– американски икономист. Завършва университетите в Чикаго и Харвард. Учи при такива забележителни личности като Найт, Шумпетер, Вайнер, Леонтиев и Хансен. Академичната кариера на Пол Самуелсън е свързана с Технологическия институт в Масачусетс, където през 1947 г. става професор. Забележителните му разработки в различни области на теорията на икономиката започват с концепцията му за потребителския излишък, която излага през 1938 г. Пол Самуелсън извлича кривата на търсенето от изявените предпочитания на потребителите. Техническия му принос в развитието на икономиката се свързва с теорията за мултипликатор-акселератор на търговския цикъл, опростяването на теорията за общото равновесие, така че тя да стане приложима към конкретни проблеми, теорията за изявените предпочитания за благоденстващата икономика, чистата теория на обществените разходи, която отчита както частните, така и обществените стоки, и теоремата за изравняването на фактора на производство и цената. Някои икономисти определят ХХ в. като “век на Самуелсън”. Пол Самуелсън непрекъснато популяризира своите идеи и чрез серии от статии, които в продължение на месеци се публикуват във в-к “Нюзуик” и в-к “Ню Йорк Таймс”. През 1970 г. Пол Самуелсън получава Нобелова награда за икономика. \r\n1891 г. \r\nРоден е Михаил Афанасиев Булгаков - руски писател и драматург, майстор на гротеската. Завършва медицина в Киевския университет (1909-1916 г.), след това работи като лекар в Смоленския край и в Киев. Започва да пише през 1919 г. През 1920 г. и 1921 г. живее във Владикавказ, а през 1921 г. се преселва в Москва, където сътрудничи на вестници и списания. Първият му роман \"Бялата гвардия\" е отпечатан в сп. \"Русия\" (1924 г.), но не изцяло; единствената му публикувана приживе книга е сборника \"Дяволиада\" (1925 г., 5 разказа). По инициатива на МХАТ М. Булгаков създава на основата на романа \" Бялата гвардия\" драмата \" Дните на Турбини \" (1926 г., забранена от РАПП в периода 1929-1932 г.); първа сатирична пиеса - \"Зойкина квартира\" (1926 г.; играна през сезона 1926/27 г., но отпечатана едва през 1982 г.), втората - \"Багровий остров\" (1927 г.), има само няколко представления. Втората драма на Булгаков \"Бег\" (1927-1928 г.) е забранена преди премиерата. Лично Сталин се разпорежда Михаил Булгаков да продължи работа в театъра, като лично го информира по телефона на 18 април 1930 г. През 1930-1936 г. Булгаков работи като асистент-режисьор в МХАТ. През 1936 г. Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече на легло, ослепял, той диктува поправките към романа \"Майстора и Маргарита\" (1928-1940 г.). През 1941 г. в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последни дни\" (1934-1935 г.). След смъртта му е заличен от литературните истории и плановете на издателствата; съпругата му Елена Сергеевна Булгакова запазва литературното му наследство до 1955 г., когато в печата и на театрална сцена се появяват творбите на Булгаков, благодарение на подкрепата на К. Паустовски и В. Каверин. Михаил Булгаков е сред най-значителните руски и световни писатели на ХХ в. Булгаков умира на 10 март 1940 г. в Москва. \r\n1859 г. \r\nРоден е Пиер Кюри– френски физик и химик. През 1898 г. открива радия и полония. В работата си, както и при откриването на радия, е дейно подпомаган от съпругата си - М. Склодовска-Кюри. Съвместно с брат си П. Ж.-Кюри открива пиезоелектричеството. Посочва радиоактивен метод за определяне геоложката възраст на скалите. През 1903 г. той и съпругата му Мария Кюри получават половината от Нобелова награда за физика, която разделят с проф. А. Бекерел. От 1904 г. е професор по физика в Сорбоната. През 1905 г. е избран за член на Френската АН. Една година по-късно, на 19 април 1906 г., загива при нещастен случай. Съпругата му наследява неговото място в университета и продължава сама изследванията. \r\n1845 г. \r\nРоден е Иля Илич Мечников - руски зоолог и биолог, един от основоположниците на сравнителната патология, ембриологията, еволюционната биология, микробиологията. Завършва Харковския университет. От 1887 г. до смъртта си живее и работи в Париж. Ръководител е на лаборатория, а по-късно помощник-директор на Пастьоровия институт в Париж. Заедно с Н. Ф. Гамалея основава първата в Русия (втора в света) противобясна станция в Одеса. Обнародва трудове върху имунитета, открива фагоцитозата и др. Привлича вниманието на западноевропейците върху качествата на българското кисело мляко. Лауреат на Нобелова награда за 1908 г. Иля Мечников умира на 15 юли 1916 г. в Париж. На тази дата умират: \r\n2014 г. \r\nУмира белгийският политик от Християнската народна партия Жан-Люк Деан (Християндемократически и фламандски), министър-председател през 1992-1999 г. \r\nЖан-Люк Деан е роден на 7 август 1940 г. в Монпелие, където се намират родителите му след германската окупация на Белгия през Втората световна война. Малко по-късно семейството се връща в Брюге. Завършва право в Намюрския университет и икономика в Льовенския католически университет. \r\nДеан започва кариерата си в Общия християнски профсъюз, а през 70-те години заема различни длъжности в Християнската народна партия. През 1981 г. става министър на социалните и институционални въпроси в кабинета на Вилфрид Мартенс, а от 1988 г. е вицепремиер и министър на съобщенията и институционната реформа. През 1992-1999 г. оглавява две правителства в коалиция със Социалхристиянската партия и френскоезичните и фламандските социалисти. През 2001 г. Деан е избран за кмет на Вилворде, а от 2004 г. е и депутат в Европейския парламент. \r\n2010 г.  \r\nУмира индийският политик от паритята Бхаратия Джаната Байрон Сингх Шекхават  вицепрезидент от 2002 до 2007 г. Той е роден на 23 октомври 1923 г. в Кхачариавас, Раджастан. Включва се в политическия живот през 50-те години в средите на опозицията срещу управлението на Индийския национален конгрес. Един от активните противници на въведеното от Индира Ганди извънредно положение, през 1977 г. той оглавява правителството на Раджастан след победата на опозицията в щата и остава на този пост до 1980 г. Отново е главен министър на Раджастан през 1990-1998 г. През 2002 г. е избран за вицепрезидент на Индия. През 2007 г. е кандидат за президент от името на Националния демократичен алианс, но губи изборите от Пратибха Патил. \r\n2008 г.  \r\nУмира американският физик и носител на Нобелова награда за физика за 1955 г. Уилис Юджийн Лам. Той провежда изследванията по структурата на спектъра на водорода и заедно с Поликарп Куш успява много точно да установи електромагнитните свойства на електрона. Лам работи като професор в университета в Аризона. Завършва университета в Бъркли през 1934 г. и получава докторска степен през 1938 г.. Преподава в университетите като Станфорд, Колумбия, Йейл и Оксфорд. \r\n1886 г. \r\nУмира Емили Елизабет Дикинсън - американска поетеса, публикува приживе анонимно само 8 от 2 000 си стихотворения. Първата й посмъртно издадена книга е \"Стихотворения\" (1890 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.15", "title": "Денят 15 май в световната история"}
{"url": "http://www.focus-news.net/news/2019/05/15/2657990/sofiya-vavezhda-se-vremenna-organizatsiya-na-dvizhenieto-za-provezhdaneto-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждането на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\nДо 24.00 часа на 15 май 2019 г. при сектор „Г” на  Националния стадион „Васил Левски”.  \r\nОт 12.00 до 22.00 часа на 15 май 2019 г.:  \r\n- на моста пред Национален стадион „Васил Левски”;  \r\n- на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 18.00 часа на 15 май 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.05.15", "title": "София: Въвежда се временна организация на движението за провеждането на футболна среща на Национален стадион „Васил Левски”"}
{"url": "http://www.focus-news.net/news/2019/05/15/2657992/plovdiv-nad-400-uchenitsi-ot-oblastta-shte-uchastvat-v-zaklyuchitelniya-etap-na-natsionalnata-programa-rabota-na-politsiyata-v-uchilishtata.html", "text": "Състезание-викторина под мотото „Живей безопасно“ ще се проведе от 10.00 часа в Дом на културата “Борис Христов” в Пловдив, като заключителен етап на Националната програма “Работа на полицията в училище”. Това съобщиха за  Радио „Фокус“ – Пловдив  от Областната дирекция на МВР. Над 400 петокласници от седем училища в областния град и техни връстници от Карлово, Съединение и Хисаря ще премерят сили, ще се забавляват и печелят награди, подпомогнати от служители на дирекцията на МВР. Основните теми във викторината са свързани с познания за полицейската професия, възможностите за реагиране в опасна ситуация, начините за предпазване от престъпления, сред които и в интернет пространството.", "date": "2019.05.15", "title": "Пловдив: Над 400 ученици от областта ще участват в заключителния етап на Националната програма „Работа на полицията в училищата“"}
{"url": "http://www.focus-news.net/news/2019/05/15/2657993/sofiya-organizatsiya-na-dvizhenieto-shte-se-izvarshva-poradi-zasnemane-na-reklamen-klip.html", "text": "Организация на движението ще се извършва на 15 май поради заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- От 11.00 до 13.00 часа на 15.05.2019 г. на ул. „Балша“ между ул. „Д-р Стефан Сарафов“ и ул. „Ярослав Вешин“ ;  \r\n- От 14.00 до 19.00 часа на 15.05.2019 г. на ул. „Св. Св. Кирил и Методий“ между ул. „Братя Миладинови“ и бул. „Христо Ботев“ .  \r\n- От 14.00 до 19.00 часа на 15.05.2019 г. на бул. „Христо Ботев“ № 117-11  \r\n- От 16.00 до 19.30 часа на 16.05.2019 г. на ул. „Добри Войников“ между бул. „Драган Цанков“ и ул. „Сава Огнянов“.  \r\n- От 11.00 до 20.00 часа на 16.05.2019 г. на ул. „Кракра“ между ул. „Шипка“ и ул. „Шейново“.", "date": "2019.05.15", "title": "София: Организация на движението ще се извършва поради заснемане на рекламен клип"}
{"url": "http://www.focus-news.net/news/2019/05/15/2657991/bdzh-organizira-patuvane-s-parniya-lokomotiv-baba-metsa-mezhdu-sofiya-i-bankya.html", "text": "На 18 май локомотив № 46.03 \"Баба Меца\" ще пътува между София и Банкя в състав от шест пътнически вагона. Това съобщиха от пресцентъра на  БДЖ . Ретро пътуването е организирано съвместно със Столична община район „Банкя” по повод провеждането на фестивала Уличните артисти. \r\nАтракционният влак от София до Банкя ще замине от Централна гара София в 09.00 часа, с който ще пътуват и 25-те артисти, участници във фестивала. В обратното направление композицията ще потегли от гара Банкя в 14.30 часа. \r\nПо време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. \r\nБилетите за пътуването бяха разпродадени само в рамките на един ден. По тази причина „БДЖ - Пътнически превози” ЕООД ще осигури още едно ретро пътуване по маршрута София - Банкя - София и в неделя (19-и май).", "date": "2019.05.15", "title": "БДЖ организира пътуване с парния локомотив „Баба Меца” между София и Банкя"}
{"url": "http://www.focus-news.net/news/2019/05/15/2657996/dobrich-izklyuchitelno-bogat-e-kulturniyat-afish-na-obshtinata-za-mesets-may.html", "text": "Изключително богат е културният афиш на Община град Добрич за месец май. Това съобщи зам.- кметът с ресор „Хуманитарни дейности“ д-р Емилия Баева, предаде кореспондентът на  Радио „Фокус” . Първият акцент в културния афиш за месеца е Европейският младежки поп рок конкурс „Сарандев“, който ще бъде открит днес и ще продължи до 17 май. След предварителна селекция на сцената на Общинския младежки център „Захари Стоянов“ ще се изявят 53-ма участника от различни страни. За поредна година председател на журито е Хайгашод Агасян. Участниците са от 7 държави – България, Румъния, Гърция, Казахстан, Молдова, Узбекистан и Украйна. Членове на журито са Николай Текелиев, Славин Славчев, Алишер Каримов от Казахстан и Мамурджан Ташматов от Узбекистан. Водещи на конкурса ще бъдат братята Пламен и Иво, а гост звездата на Гала концерта ще бъде Славин Славчев. Официалното откриване ще започне в 17.30 часа. Конкурсната програма ще започва всяка вечер от 18.00 часа.  \r\nВторият акцент в културния афиш през май е инициативата „Нощ на литературата“. Тя ще се проведе на 15 май. Ще бъдат обособени 3 читателски гнезда - в Регионална библиотека „Дора Габе“, в книжарница „Хеликон“ и Дом-паметника „Йордан Йовков“. Изявени личности от културния живот на града ще четат съвременни творби от чуждестранни автори.  \r\nДруг акцент в културния афиш е инициатива, която се провежда традиционно всяка година – „Нощ на музеите“. Тази година датата е 18 май. Културните институтции ще бъдат отворени с вход свободен до 24.00 часа. Програмата е изключително интересна и богата. Пълният списък на събитията от културния календар е публикуван на интернет страницата на Община град Добрич. \r\nЖулиета НИКОЛОВА", "date": "2019.05.15", "title": "Добрич: Изключително богат е културният афиш на Общината за месец май"}
{"url": "http://www.focus-news.net/news/2019/05/15/2657994/kardzhali-mbal-d-r-atanas-dafovski-shte-provede-kampaniya-za-profilaktika-na-raka-po-povod-evropeyskiya-den-za-borba-s-melanoma.html", "text": "МБАЛ „Д-р Атанас Дафовски“ предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\". Това съобщиха от  пресцентъра  на болницата. \"За поредна година МБАЛ „Д-р Атанас Дафовски“ ще проведе кампания за профилактика на рака, по случай Европейския ден за борба с меланома. Важно е да се повиши информираността на обществото за злокачествените новообразувания по кожата, за да може да се предотврати развитието им, а също рано и навременно да се откриват, което е решаващо за успешното лечение\", се казва в обръщение на болницата към гражданите. Прегледите ще се извършват от 11.00 часа на 5-ти етаж на болницата от лекарите от Кожно-венерологично отделение д-р Елеонора Бошняшка, д-р Надя Кирякова, проф. д-р Тодор Черкезов и д-р Гюлай Ахмед. Фокусът ще бъде върху пациенти с пигментни петна (с променен цвят, най-често черни или зачервени), с ранички, които не зарастват дълго време. Ако гражданите имат новообразувания или промени в съществуващите бенки, лунички, подутини, родилни петна или друг тревожен обрив локализиран на откритите или покритите телесни части, важно е да се знае, че малигненият меланом се среща по-често при хора със светла кожа. Има пик във възрастта над 60 години, както и между 20 и 30 години. Повишено внимание мъжете трябва да имат към бенките по гърба и гърдите, а жените – към разположените по крайниците по краката и ръцете. Неразумното излагане на слънце, особено в ранна детска възраст, крие рискове от възникване на рак на кожата. Със солариумите също не бива да се прекалява. Според Световната здравна организация и Европейската академия по дерматология, един път месечно човек трябва да се оглежда  за  съмнителни бенки и тъмни петна по тялото си.", "date": "2019.05.15", "title": "Кърджали: МБАЛ „Д-р Атанас Дафовски“ ще проведе кампания за профилактика на рака по повод Европейския ден за борба с меланома"}
{"url": "http://www.focus-news.net/news/2019/05/15/2657997/sofiya-organizatsiya-na-dvizhenieto-shte-se-izvarshva-po-ul-manastirska-vodenitsa-s-german-poradi-zasnemane-na-reklamen-klip.html", "text": "Организация на движението ще се извършва по ул. „Манастирска воденица“, с. Герман, поради заснемане на рекламен клип. Това съобщиха от пресцентъра на  Столична община . \r\nОт 07.30 до 11.30 часа на 15 май 2019 г. се забранява влизането на пътни превозни средства за максимум от 3 минути за заснемане на кадър в участък от дължина 100 м по ул. „Манастирска воденица“, с. Герман.", "date": "2019.05.15", "title": "София: Организация на движението ще се извършва по ул. „Манастирска воденица“, с. Герман, поради заснемане на рекламен клип"}
{"url": "http://www.focus-news.net/news/2019/05/15/2657998/plovdiv-oblastno-sastezanie-mlad-ogneborets-shte-se-provede-v-grada.html", "text": "Областно състезание „Млад огнеборец“ ще се проведе в града. Това съобщиха за  Радио „Фокус“ – Пловдив  от Областната дирекция на МВР. Състезанието се провежда по европейски правила в две дисциплини и има за цел повишаване физическата дееспособност на младежите и развиване на практически умения и готовност за правилни действия при пожари, стихийни бедствия и аварии. \r\nУчастие ще вземат 11 отбора от районните служби “Пожарна безопасност и защита на населението” в Пловдивска област, спечелили първите места на районните състезания. Всеки отбор се състои от 10 състезатели, на възраст от 12 до 16 години. Надпреварата ще се проведе на лекоатлетически стадион „Пловдив” от 10.00 часа. От 10.30 до 11.30 часа ще се проведе надпреварата в дисциплина “Бойно разгръщане на състезателна пътека”, от 12.00 до 12.45 часа – в дисциплина „400 м щафетно бягане с препятствия”, а от 13.00 до 13.30 часа ще бъдат обявени резултатите, ще се състои и награждаване на победителите.", "date": "2019.05.15", "title": "Пловдив: Областно състезание „Млад огнеборец“ ще се проведе в града"}
{"url": "http://www.focus-news.net/news/2019/05/15/2658000/burgas-pametnik-na-pisatelya-agop-melkonyan-shte-bade-postaven-v-dvora-na-kirilitsata-kray-grad-pliska.html", "text": "След този на поетесата Петя Дубарова, поставят в Двора на кирилицата край град Плиска паметник на още един бургаски писател – Агоп Мелконян. Официалното откриване на новите попълнения в експозицията е от 15.00 часа. Това съобщиха от пресцентъра на  Община Бургас . Сред тях са още паметниците на символиста Теодор Траянов, на Гарегин Нъждех – публицист, създател и командир на доброволческата Арменска рота в Македоно-одринското опълчение, както и на още няколко автори, писали на кирилица: Расул Гамзатов – аварски писател, Шахемир Мурадов – лезгински писател, Ахметхан Абубакар – даргински писател, Ефенди Капиев – лакски писател. Освен с интересната си проза, бургазлията Агоп Мелконян остава в културната памет на България като журналист от легендарния вестник „Орбита“ и един от редакторите на поредицата „Библиотека Галактика“.", "date": "2019.05.15", "title": "Бургас: Паметник на писателя Агоп Мелконян ще бъде поставен в Двора на кирилицата край град Плиска"}
{"url": "http://www.focus-news.net/news/2019/05/15/2657999/api-ot-900-chasa-do-1600-chasa-na-15-may-shte-bade-ogranicheno-dvizhenieto-v-tunel-echemishka-na-am-hemus-v-trabata-za-sofiya-za-izvarshvane-na-georadarno-obsledvane.html", "text": "На 15 май и на 16 май от 9.00 часа до 16.00 часа ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване на съоръжението. Това съобщиха от пресцентъра на  Агенция „Пътна инфраструктура“ . Трафикът ще се осъществява двупосочно в тръбата, в посока Варна. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.15", "title": "АПИ: От 9.00 часа до 16.00 часа на 15 май ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване"}
{"url": "http://www.focus-news.net/news/2019/05/15/2658003/nimh-zhalt-kod-za-valezhi-ot-dazhd-s-gramotevitsi-e-obyaven-v-13-oblasti-na-stranata.html", "text": "Жълт код за валежи от дъжд с гръмотевици е обявен в 13 области на страната. Това сочи справка на сайта на  Националния институт по метрология и хидрология . Опасността е за областите Видин, Монтана, Враца, Плевен, Ловеч, София, София – област, Перник, Кюстендил, Благоевград, Пазарджик, Смолян и Пловдив.  \r\nЖълтият код е в сила главно в планинските части на областите. Валежите от дъжд ще са временно интензивни и с гръмотевици. На повечето места количествата от валежи ще достигнат 25-30 л/ кв. м. По значителни ще са през нощта.", "date": "2019.05.15", "title": "НИМХ: Жълт код за валежи от дъжд с гръмотевици е обявен в 13 области на страната"}
{"url": "http://www.focus-news.net/news/2019/05/15/2658001/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението във връзка с провеждането от Българска професионална футболна лига на футболна среща на 15 май 2019 г. на Национален стадион „Васил Левски”. Това съобщиха от пресцентъра на  Столична община .  \r\nОт 12.00 часа до 21.00 часа на 15 май 2019 г. се забранява престоят и паркирането на пътни превозни средства, с изключение на автобусите превозващи феновете на ПФК „Локомотив-Пловдив“ на северозападната дъга на пл. „Св. Ал. Невски“ между ул. „Оборище“ и ул. „11-ти август“.  \r\nОт 12.00 часа до 21.00 часа на 15 май 2019 г. се забранява престоят и паркирането на пътни превозни средства, с изключение на автобусите превозващи феновете на ПФК „Ботев-Пловдив“ на ул. „Митрополит Кирил Видински“.", "date": "2019.05.15", "title": "София: Въвежда се временна организация на движението във връзка с провеждането на футболна среща на Национален стадион „Васил Левски”"}
{"url": "http://www.focus-news.net/news/2019/05/15/2658002/pernik-gradat-shte-se-vklyuchi-v-initsiativata-nosht-na-literaturata.html", "text": "И Перник ще се включи в Нощ на литературата. Това съобщиха от пресцентъра на  Община Перник . В събитието ще се включат РБ „Светослав Минков“ , НЧ „Съзнание“ и Общински младежки дом. И в трите културни институции проявите ще започнат от 18.00 часа. В Голямата читалня на Регионална библиотека „Светослав Минков\" ще бъдат прочетени: \"Всичко това е любов\" от Дулсе Мария Кардозо, Португалия; \"Второ лято \" от Кристина Касар- Скалия, Италия; откъс от романа „Животът, гледан отдолу\" -Ферхюлст, Димитри. – Белгия; откъс от романа „Нашата история\" – Хаг, Мартина, Швеция. Четци ще бъдат поетесите Росица Ангелова и Теменужка Цекова. В НЧ „Съзнание – 1922 г.\" - Галерия „Марин Гогев\" в кв. Изток, ще бъдат прочетени \"Краят на самотата \" от Бенедикт Уелс, \"Всичко това е любов\" от Дулсе Мария Кардозо, \"Второ лято \" от Кристина Касар-Скалия и \"Затвори очички. Детски стихове, че и приказки\" от Томаш Яновиц. Четци ще бъдат библиотекрката Богданка Шестакова, художникът Боян Ангелов, хореографът Ирена Андреева и Мирянка Гогова – член на НЧ „Съзнание – 1922\". В конферентната зала на Общински младежки дом ще бъдат прочетени „Седмият ангел\" на Збигнев Херберт и „Литературен обяд и други разкази\" на Ейлиш ни Гуивна. Четци ще са преподавател по литература и ученици от Х-ХІІ клас на ГПЧЕ \"С. Радев\"", "date": "2019.05.15", "title": "Перник: Градът ще се включи в инициативата \"Нощ на литературата\""}
{"url": "http://www.focus-news.net/news/2019/05/15/2657995/koha-ditore-kosovo-vse-oshte-ima-silno-lobirane-na-zapad-za-korektsiya-na-granitsite-tvardi-kosovski-deputat.html", "text": "Идеята за корекция на границите не е опция на масата за преговори между Косово и Сърбия, но все още не е мъртва. Това твърди депутатът от парламента в Прищина Илир Деда, отбелязва електронното издание на водещия косовски ежедневник  Koha Ditore . \r\n\"Позицията на Германия потвърждава, че корекцияra на границите не се взема предвид като вариант за нормализиране на двустранните отношения. Но мисля, че на Запад все още има силно лобиране, за което се плаща\", цитира изданието думите на Деда.  \r\nСпоред него, докато президентът на Косово Хашим Тачи води диалога със Сърбия, идеята няма да излезе от дневния ред. \r\n\"Темата за корекция на границите не е на масата, но тя не е мъртва. Тя ще бъде жива, докато Тачи остава в диалога\", твърди Деда.  Тереза Герова", "date": "2019.05.15", "title": "Koha Ditore (Косово): Все още има силно лобиране на Запад за корекция на границите, твърди косовски депутат"}
{"url": "http://www.focus-news.net/news/2019/05/15/2658006/burgas-predstoi-obrabotka-na-zemedelski-ploshti-pchelarite-tryabva-da-obezopasyat-kosherite-si.html", "text": "До 18 май ще се извършва обработка на земеделски площи от 07.00 часа до 20.00 часа. „Сортови семена- Бургас“ ООД, ще извърши третиране на посеви с пшеница срещу брашнеста мана и фузариоза. Това съобщиха от пресцентъра на  Община Бургас . Третирането ще се извърши с продукти за растителна защита „Сфера макс“, при доза 0.040 мл/дка и течен тор „Витал“ при доза 0.200л/дка, с  карантинен срок 42 дни. Подлежащите на третиране на парцели са в масив на местност и на площи, както следва: \r\n– Землище Бургас масив №3, бивши 105. 106-110 с площ 1547 дка, отстоящи от населеното място 7 км, отстояние от съседно селище – кв. „Ветрен“ на 7 км; дата на третиране: 15 май 2019; \r\n– Землище Бургас масив №3, бивши 140- 145, с площ 4419 дка, отстоящи от населеното място 1 км, отстояние от съседно селище – кв. „Лозово“ на 5 км; дата на третиране: 16 май 2019.  \r\nЗа организиране и провеждане на третирането отговаря Али Хамид Али. \r\nНа основание чл. 10 от Наредба №13 от 26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците, мястото на пчелина може да бъде обозначено с бял флаг.", "date": "2019.05.15", "title": "Бургас: Предстои обработка на земеделски площи, пчеларите трябва да обезопасят кошерите си"}
{"url": "http://www.focus-news.net/news/2019/05/15/2658010/sofiya-mezhdunarodnata-initsiativa-nosht-na-literaturata-shte-se-provede-v-grada.html", "text": "За осми път България ще се включи в международната инициатива \"Нощ на литературата\". Това съобщиха от пресцентъра на  Столична община . От 18.00 ч. до 22.00 ч. европейска преводна литература ще се чете в единадесет български града – София, Бургас, Варна, Велико Търново, Добрич, Ловеч, Перник, Пловдив, Русе, Стара Загора и Шумен. Главни организатори на събитието са посолства и културни институти на европейски страни (EUNIC България и др.), Представителството на Европейската комисия в България, Фондация „Детски книги“. Медийни партньори на събитието са медиите „Аз чета“. „Въпреки.com” и Кафене.БГ. \r\nВ София \"Нощ на литературата\" е част от Календара на културните събития на Столична община за 2019 г. \r\nНощ на литературата е международно събитие, което цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности – актьори, радио и телевизионни водещи, музиканти, популярни личности и др. Новото тази година е, че за първи път Нощта на литературата се обръща и към по-младата аудитория с покана към гимназистите от столичните училища също да станат част от утвърденото вече събитие. Новост е и уебсайтът, посветен изцяло на българското участие в международното събитие. \r\nЗа осми пореден път България ще бъде част от четящите в цял свят страни. И тази година изборът е голям и слушателите трябва предварително добре да обмислят маршрута си, защото ще имат възможност да чуят австрийска, унгарска, белгийска, английска, португалска, испанска, датска, френска, немска, ирландска, италианска, македонска, полска, румънска, шведска, словашка или чешка поезия и проза. \r\nГлавни организатори на Нощ на литературата 2019 са: Чешки център, Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София.", "date": "2019.05.15", "title": "София: Международната инициатива \"Нощ на литературата\" ще се проведе в града"}
{"url": "http://www.focus-news.net/news/2019/05/15/2658007/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на пожарен хидрант на ул. „Леденче“ в кв. „Овча купел“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Президент Линкълн“, ул. „Кърпикожух“, ул. „Месечинка“, ул. „Кукуряк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леденче“ ъгъла с ул. „Лиляче“. \r\nВъв връзка с ремонт на хидрофорна уредба на ул. „Мала планина“ в жк. „Лозенец“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Мала планина“ бл. 36 и бл. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мала планина“ пред бл. 37. \r\nВъв връзка с подмяна на сградно водопроводно отклонение на ул. „Железопътна“ в кв. „Орландовци“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Железопътна“  от ул. „Кестен“ до ул. „Столетник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен“ ъгъла с ул. „Железопътна“. \r\nВъв връзка с подмяна на сградно водопроводно отклонение на ул. „Роса“ в кв. „Горубляне“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Роса“ №44 и №46 , по ул. „Поручик Мороз“ от ул. „Роса“ до ул. „Павел Красов“, по ул. „Преслав“ от ул. „Поручик Мороз“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поручик Мороз“ ъгъла с ул. „Преслав“. \r\nВъв връзка с изграждане на сградно водопроводно отклонение на ул. „Стоян Камбарев“ в жк. „Студентски град“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Стоян Камбарев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стоян Камбарев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/15/2658012/sofiya-do-30-may-mozhe-da-se-razgleda-izlozhbata-posvetena-na-osnovavaneto-na-manastirat-sv-velikomachenik-georgi-zograf.html", "text": "До 30 май може да се разгледа специално подготваната от Националната библиотека “Св. св. Кирил и Методий” изложба, посветена на 1100-годишнината от основаването на българската светиня,  манастирът “Св. Великомъченик Георги Зограф” на Света гора (Атон), съобщи репортер на  Агенция „Фокус“ .  На 6 май 2019 г., денят в който се почита паметта на светеца-покровител на българския Зографски манастир на Света гора Атонска Св. Великомъченик Георги Победоносец, се навършиха 1100 години от основаването на обителта. Според средновековен христовул през 919 г. трима братя построили три стълпа, за да се подвизават в монашеско уединение, а около тях скоро се събрали други българи, готови да се подвизават за прослава на Божието име. По този повод Националната библиотека “Св. св. Кирил и Методий”  организира специално подготвена изложба. Тя е част от новата експозиционна поредица “Книжовен калейдоскоп” в Зала “История на книгата” и може да се разгледа до 30 май.  1100 годишнината  на Зографската света обител бе отбелязана тържествено на 6 май, когато в изпълнение на  Решение на Светия Синод на Българската православна църква, юбилейните  богослужения в манастира оглави Негово Високопреосвещенство Видинския митраполит  Даниил. С него съслужиха игумена на  \"Св. Вмчк Георги Зограф\"  Негово високопреподобие схиархимандрит Амвросий,   игумена на руския манастир на Света гора \"Св. Панталеймон\" Негово Високопреподобие схиархимандрит Евлогий, монашеското братство и гости. Честването стана в присъствие на представители на българската и гръцка държавност и на над 500 поклонници, преодоляли сериозни препятствия, поради лошото време, за да почетат бележитата годишнина.  \r\nНикола Петков", "date": "2019.05.15", "title": "София: До 30 май може да се разгледа изложбата, посветена на основаването на манастирът “Св. Великомъченик Георги Зограф”"}
{"url": "http://www.focus-news.net/news/2019/05/15/2658004/plovdiv-nosht-na-literaturata-shte-se-provede-v-grada.html", "text": "Нощ на литературата ще се проведе в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. В Пловдив ще се чете в 11 читателски гнезда, разположени в сърцето на града. Нощ на литературата е част от Календара на културните събития на града за 2019 година. Това е международно събитие, в което на една и съща дата на различни интересни места в десетки европейски градове се четат откъси от съвременни европейски автори. Целта е хората, обикаляйки читателските гнезда, не само да чуят съвременна европейска литература, но и да се запознаят с интересни или непознати за тях кътчета в даден град. Нощта на литературата ще бъде с продължителност от 18.00 до 22.00 часа, когато на всеки половин час във всяко „читателско гнездо“ се чете отделен откъс. По този начин всеки желаещ жител или гост на града може да обиколи и да чуе различни откъси и да види различни места.", "date": "2019.05.15", "title": "Пловдив: Нощ на литературата ще се проведе в града"}
{"url": "http://www.focus-news.net/news/2019/05/15/2658013/blagoevgrad-dvizhenieto-po-glaven-pat-e-79-sofiya-kulata-vot-km-366000-do-km-370000-se-izvarshva-s-povisheno-vnimanie-poradi-remontni-deynosti.html", "text": "Движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е обозначен с пътни знаци до 15 май. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са частично мокри. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.05.15", "title": "Благоевград: Движението по главен път Е-79 София – Кулата вот км 366+000 до км 370+000 се извършва с повишено внимание поради ремонтни дейности"}
{"url": "http://www.focus-news.net/news/2019/05/15/2658014/burgas-rektorite-na-universitetite-v-grada-shte-uchastvat-v-initsiativata-nosht-na-literaturata.html", "text": "Проф. Галя Христозова - ректор на Бургаски свободен университет, проф. Магдалена Миткова - ректор на Университет „Проф. д-р Асен Златаров“, както и проф. Георги Янков - директор на Художествена академия - филиал Бургас, ще участват в тазгодишната бургаска „Нощ на литературата“. Какви текстове са си избрали за четене те, ще стане ясно от 18.00 до 22.00 часа. И тази година трите „четящи гнезда“ са разположени в сърцето на Бургас - книжарница „Хеликон“ на площад „Тройката“, бар „Papa Beer“ на ул. „Милин Камък“ 1 и Bar'Celona Cafe & Bar на ул. „Aлександровска“ 16. \r\nЗа осми пореден път Бургас става част от инициативата „Нощ на литературата“. Тя се организира от Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център, в партньорство с Община Бургас.", "date": "2019.05.15", "title": "Бургас: Ректорите на университетите в града ще участват в инициативата „Нощ на литературата“"}
{"url": "http://www.focus-news.net/news/2019/05/15/2658015/evropeyski-izbori-2019-korneliya-ninova-bsp-vazstanovyavane-na-balgariya-zapochvame-ot-proizvodstvoto.html", "text": "\"Нека идем до всеки, който се страхува от управляващите и му дадем кураж. 26 май е ключов ден хората да излязат и да изразят волята си свободно\". Това заяви лидерът на БСП Корнелия Нинова във Враца, където заедно с водача на листата на \"БСП за България\" Елена Йончева се срещнаха с граждани, съобщиха от пресцентъра на  БСП . По думите й вълната от недоволство, която залива България, и високата избирателна активност могат да сложат началото на края на режима Борисов. \"Питат ни, ако спечелите избори и управлявате - какво ще направите различно, откъде ще започнете? Наясно сме колко много проблеми има в страната. Наясно сме, че не всичко може да се оправи веднага с магическа пръчка. Но знаем какво искаме да постигнем и как да стане\", категорична бе тя. Според нея, за да има пари за силна социална политика, трябва икономика и производство. Нинова заяви, че много мерки ще помогнат, но спешните са две - първо, махане на политическия и бюрократичен рекет от малкия и среден бизнес. \"Гарантирам ви, че ще имате условия за спокойна работа. И втората е- максимално запушване на каналите, през които се краде национален ресурс\", заяви тя. По думите й оттам нататък едно от първите неща е да помогнем на онези един милион и половина души, които живеят под прага на бедност. Тя наблегна, че това са пенсионерите и младите работещи семейства с деца. \"За пенсионерите - преизчисляване на всички пенсии. БСП е единствената партия, която го е правила. Ще го направим отново. За младите- еднократна помощ от 6000 лева за второ и трето дете на тези, които са работили и са си плащали осигуровките\", каза тя. Нинова допълни, че това са спешни мерки, но ни чака и много работа за държавното и общинско здравеопазване, за образование, обвързано с икономиката, за земеделие на дребните фермери и най-вече за върховенство на закона за всички еднакво. \"Това може да започне на 26 май с победа на БСП. Но една партия сама няма да се справи, ако народът не я подкрепи. Затова се обръщам към всеки, който иска справедливост сега. Подкрепете БСП като единствената партия, която на тези избори може да победи ГЕРБ и да започнем заедно да възстановяваме България след погрома, оставен от тях\", заключи Корнелия Нинова.", "date": "2019.05.15", "title": "Европейски избори 2019: Корнелия Нинова, БСП: Възстановяване на България - започваме от производството"}
{"url": "http://www.focus-news.net/news/2019/05/15/2658016/sport-botev-plovdiv-i-lokomotiv-plovdiv-shte-igrayat-final-za-kupata-na-balgariya.html", "text": "Отборите на Ботев (Пловдив) и Локомотив (Пловдив) ще играят финал за Купата на България. Мачът помежду им ще се играе на националния стадион \"Васил Левски\" от 19:00 часа.  \r\nЗа първи път двата отбора ще играят помежду си на финал за Купата на България. До този момент Ботев е печелил надпреварата три пъти, а Локомотив - нито веднъж.", "date": "2019.05.15", "title": "Спорт: Ботев (Пловдив) и Локомотив (Пловдив) ще играят финал за Купата на България"}
{"url": "http://www.focus-news.net/news/2019/05/15/2658017/blagoevgrad-dvizhenieto-po-glaven-pat-e-79-sofiya-kulata-ot-izhoda-na-blagoevgrad-do-tunela-na-selo-zheleznitsa-tryabva-da-se-izvarshva-s-povisheno-vnimanie-poradi-remonti.html", "text": "Движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е обозначен с пътни знаци до 15 май. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са частично мокри. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.05.15", "title": "Благоевград: Движението по главен път Е-79 София – Кулата, от изхода на Благоевград до тунела на село Железница, трябва да се извършва с повишено внимание поради ремонти"}
{"url": "http://www.focus-news.net/news/2019/05/15/2658018/veliko-tarnovo-v-grada-shte-se-sastoi-premiera-na-nay-novata-kniga-na-ispanskiya-polyarnik-i-pisatel-havier-kacho-az-fram.html", "text": "Премиера на най-новата книга на испанския полярник и писател Хавиер Качо „Аз, Фрам” ще се състои от 18.00 часа в книжарница „Хеликон” във Велико Търново. Това съобщиха от пресцентъра на  Община Велико Търново . Авторът е в България по покана на Институт Сервантес и с радост се завръща отново в старата ни столица, където през 2011 г. представи предишната си книга „Амундсен-Скот: дуел на Антарктида”, и лично ще разкаже на българската публика за най-прочутия кораб в историята на полярните изследвания и за своите срещи с него.  \r\nКнигата ще бъде представена от Иглика Трифонова от Българския антарктически институт, участник в 4 национални експедиции до Ледения континент. \r\nПремиерата ще е на английски език с превод на български. \r\n„Фрам” е легендарен кораб от времето на великите полярни изследвания в края на ХІХ и началото на ХХ век. Специално проектиран през 1892 г. от Фритьоф Нансен, той устоява на най-нечовешките условия за навигация, на смъртоносната прегръдка на ледовете в Арктика и на Антарктида, на гнева на природните стихии и е единственият, който стига невредим най-близо и до Северния, и до Южния полюс. Хората, които са го управлявали, са едни от най-смелите и умни мъже в света, прославили родината си Норвегия и обезсмъртили имената си: създателят му Фритьоф Нансен, Ото Свердруп и покорителят на Южния полюс Руал Амундсен. \r\nКорабът е главен герой и разказвач в книгата „Аз, Фрам”. Той споделя изпитанията на своите пасажери, техния ентусиазъм, мечтите им, страховете им, бойния им дух. Историческите събития са представени от неговата гледна точка, която е много човешка, братска и понякога бащинска.", "date": "2019.05.15", "title": "Велико Търново: В града ще се състои премиера на най-новата книга на испанския полярник и писател Хавиер Качо „Аз, Фрам”"}
{"url": "http://www.focus-news.net/news/2019/05/15/2658019/burgas-mayski-praznitsi-pomorie-2019-shte-se-provedat-do-31-may.html", "text": "„Майски празници“-Поморие '2019 ще се проведат от 2 до 31 май. Това съобщиха от пресцентъра на  Община Поморие . От 17.30 часаще се проведе Литературно-музикален спектакъл „Пусть всегда будет солнце” – пиеса мюзикъл по проект на СУ „Иван Вазов” - Поморие за интегриране на рускоезичните ученици в мултикултурната училищна среда. Място на провеждане:  Сцена на НЧ „Просвета 1888” - Поморие. \r\nНа 16 май (четвъртък) от 11.00 часа ще се проведе Патронен празник на СУ „Иван Вазов” - Поморие, откриване бюст паметник на патрона на училището Иван Вазов. Място на провеждане:  Двора на СУ „Иван Вазов” - Поморие,  ул. „Солна” № 19. \r\nНа 18 май (събота) от 10.00 часа ще се състои Международен отворен шампионат по Кудо. Място на провеждане: Спортна зала „Гранд хотел Поморие”. \r\nНа 24 май (петък) по повод Деня на славянската писменост, българска просвета и култура ще се проведе шествие от Пешеходна зона и пл. „Св. св. Кирил и Методий” - Поморие. \r\nНа 25 май (събота) от 10.00 часа ще се проведе Седмица на движението и спорта „Победители с мама и татко”. Място на провеждане:  Спортна площадка „Руски паметник” - Поморие. \r\nНа 29 май (сряда) от 10.00 часа ще се състои Държавно първенство по плажен хандбал – мъже  и жени. Място на провеждане:  Централен плаж Поморие. \r\nНа 31 май (петък) от 18.00 часа предстои Ден на предизвикателството в град Каблешково. Място на провеждане:  Площад „Атанас Манчев”, град Каблешково, община Поморие. \r\nОбщина Поморие запазва право при необходимост да нанася промени в програмата.", "date": "2019.05.15", "title": "Бургас: „Майски празници“- Поморие '2019 ще се проведат до 31 май"}
{"url": "http://www.focus-news.net/news/2019/05/15/2658020/evropeyski-izbori-2019-angel-dzhambazki-vmro-evropa-se-promenya-i-nie-tryabva-da-badem-chast-ot-tazi-promyana.html", "text": "Европа се променя и ние трябва да бъдем част от тази промяна. Това каза кандидатът за евродепутат и водач на листата на ВМРО Ангел Джамбазки в предаването  „Сутрешен блок“ по  БНТ . \"Когато не гласуват смислените българските граждани, които плащат своите данъци и сметки и работят, ще гласуват платените гласове в махалите и катуните и те ще определят бъдещето на отечеството. Това работи пряко за ДПС, да речем. Винаги, когато има отрицателна, негативна кампания, тя се отразява. Тя демотивира всички. Остава впечатление в българските граждани, че всички са маскари и няма смисъл да се гласува, което всъщност е смисъла на тази димна завеса“, посочи той.  \r\n„Европа се променя и ние трябва да бъдем част от тази промяна. Промяна към Европа на отечествата и по-добро позициониране на България в рамките на ЕС. Това трябва да се постигне“, изтъкна Джамбазки.   \r\nТой коментира и темата за изучаването на турски език в страната, повдигната от турския посланик Улусой у нас. „Поведението на турския посланик, е абсолютно неприемливо и арогантно, в деня на светите братя Кирил и Методий, които ние припознаваме като основоположници на нашата азбука, култура и цивилизация, той да се „изпъне“ в български град и да призове за задължително изучаване на турски език. Това е нагла провокация“, добави Джамбазки. Според него все повече се появяват хора, които все по-често омаловажават и отричат турското робство в България.", "date": "2019.05.15", "title": "Европейски избори 2019: Ангел Джамбазки, ВМРО: Европа се променя и ние трябва да бъдем част от тази промяна"}
{"url": "http://www.focus-news.net/news/2019/05/15/2658005/vecher-makedoniya-yohanes-han-prizna-nyama-data-za-nachalo-na-pregovorite-za-makedonskoto-chlenstvo.html", "text": "Комисарят по европейска политика за съседство и преговори за разширяване Йоханес Хан потвърди, че Македония ще получи препоръка за започване на преговори за членство в Общността, но няма конкретна дата, когато това ще се случи, отбелязва електронното издание на близкия до опозиционната ВМРО-ДПМНЕ скопски вестник  \"Вечер\" . \r\nСпоред Хан Македония е направила голяма крачка напред с промяната на името, за да изпълни условията за започване на преговори за членство в Европейския съюз. \r\n\"Официално Скопие свърши забележителна работа по изпълнението на всички условия за започване на преговори за членство в ЕС. Трябва да признаем огромния напредък, постигнат от Северна Македония в преодоляването на двустранните конфликти, което беше предпоставка за бъдещо членство\", отбеляза Хан в интервю пред Радио \"Свободна Европа\", цитирано от изданието. \r\nВ европейските среди обаче се твърди, че Македония няма да получи дата за преговори през юни, но през лятото държавите-членки ще обсъдят кога да започнат преговорите.  \r\nКоментирайки информацията, че решението за започване на преговорите за присъединяване на югозападната ни съседка към Общността ще бъде отложено за по-късна дата, Хан поясни, че \"намерението винаги е било решение да се вземе през лятото\". Това означава, твърдят от редакцията, че решението за стартиране на преговорите ще бъде взето лятото, но самите преговори няма да започнат тогава.  \r\nСпоред неофициална информация от ЕС има признаци, че в Брюксел обмислят възможно обсъждане за началото на преговорите за присъединяване на министерската среща през юли, която ще бъде първото важно заседание на Общността в рамките на финландското председателство на Европейския съвет. Скандинавската страна ще поеме ротационното председателство на 1 юли.  Тереза Герова", "date": "2019.05.15", "title": "\"Вечер\" (Македония): Йоханес Хан призна - няма дата за начало на преговорите за македонското членство"}
{"url": "http://www.focus-news.net/news/2019/05/15/2658022/dobrich-patnite-nastilki-sa-vlazhni-zaradi-prevalyavaniya-ot-dazhd-v-rannite-chasove-na-denya.html", "text": "Пътните настилки са влажни заради превалявания от дъжд в ранните часове на деня, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Продължава ремонтът на път II-29 Генерал Тошево – ГКПП „Кардам“ до 20 май. Движението на автомобили по този път се осъществява с повишено внимание и се регулира с пътни знаци поради ремонт на асфалтовата настилка. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа умерен вятър, температурата на въздуха е около 14 градуса.  \r\nЖулиета НИКОЛОВА", "date": "2019.05.15", "title": "Добрич: Пътните настилки са влажни заради превалявания от дъжд в ранните часове на деня"}
{"url": "http://www.focus-news.net/news/2019/05/15/2658023/evropeyski-izbori-2019-elena-yoncheva-borisov-vadi-balgariya-ot-es.html", "text": "„Борисов вади България от ЕС”. Това заяви водачът на листата на \"БСП за България\" за евроизборите Елена Йончева във Враца, съобщиха от пресцентъра на  БСП . По думите й българите сме талантлив, смел народ и нашите сърца са революционни, а България се намира в революционна среда. „Революция се прави и с гласуване, ние можем да победим на 26-ти май с бюлетина номер 18”, заяви тя. По думите й няма режим, който ще издържи, ако народът се вдигне и каже: „Искаме свобода”. Тя попита как може вече 12 години да сме в  ЕС, а Северозападна България да се превърне в най-изоставащия регион в ЕС, след като се наливат милиарди и има политика на ЕС за субсидиране на регионите, които са по- слаби. „Какво се случва с вашата болница с 15 млн.лв. задължения, която всеки момент ще фалира и хората няма да имат достъп до помощ?”, попита тя врачани. Йончева подчерта, че Конституцията казва, че всички трябва да имаме достъп до качествено здравеопазване. „Борисов вади България от ЕС и по качество и достъп до здравеопазването”, заяви тя. По думите й даваме 50% от джоба си за здравеопазване, а в Европа дават 15%, във Франция – 8%. Тя попита и как е възможно държавата да се превърне в мащеха за народа си. „Левицата има изход от тази ситуация. В Европа няма общинска болница, която да е търговско дружество. Това искаме да стане и в България”, обясни тя. Йончева допълни, че БСП залага и на намаляване на ДДС за лекарствата. Тя заяви, че ако продължаваме така, България ще се превърне в демографска пустиня. „И макар да си мислят, че няма кой да ги накаже,  както Цветанов казва, има – народът ще ги накаже”, заключи Елена Йончева. \r\nПроф. Мариела Модева: На 26-ти май, с бюлетина номер 18, да дадем старт на социална Европа \r\n„Нека на 26-ти май, с бюлетина номер 18, да дадем старт на социална Европа и по-добро бъдеще в България за всички нас”, заяви кандидатът за евродепутат проф. Мариела Модева. Тя подчерта, че трябва да гласуваме и не трябва да ни е страх да си казваме мнението, за да не сме на 111-то място по свобода на словото. „Ще покажем, че имаме не само ентусиазма, но и компетентността, познавайки всички процедури в ЕС, да дадем възможност за промяна на нормативната уредба за по-справедлив бюджет за България и по-сериозен контрол върху разходването на европейските средства”, заключи проф. Модева.   \r\nНа събитието присъстваха зам.-председателят на БСП Кирил Добрев,  председателят на областния съвет на БСП-Враца Ивайло Лилов и на общинския Цветелина Дамяновска, както и народните представители от областта Николай Иванов и Иван Генов и председатели на общински организации от област Враца.", "date": "2019.05.15", "title": "Европейски избори 2019: Елена Йончева: Борисов вади България от ЕС"}
{"url": "http://www.focus-news.net/news/2019/05/15/2658024/dobrich-gradat-shte-se-vklyuchi-v-initsiativata-nosht-na-literaturata.html", "text": "За пети пореден път Добрич ще бъде един от европейските четящи градове. Това съобщиха от пресцентъра на  Общината . Почитателите на литературата ще могат да чуят на живо текстове, прочетени от популярни личности в Добрич, на емблематични места в града. От 18.00 часа до 22.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще бъдат четени откъси от произведения на съвременни европейски автори. Организатор е Община град Добрич. \r\nИнициативата „Нощ на литературата“ се организира от Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация \"Детски книги\", Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център, в партньорство с Община Бургас.", "date": "2019.05.15", "title": "Добрич: Градът ще се включи в инициативата „Нощ на литературата“"}
{"url": "http://www.focus-news.net/news/2019/05/15/2658025/pazardzhik-dvizhenieto-po-patya-panagyurski-kolonii-panagyurishte-ot-66-do-67-km-se-osashtestvyava-v-edna-lenta-poradi-remont-na-asfaltovata-nastilka.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 66 до 67 км се осъществява в една лента поради ремонт на асфалтовата настилка. Движението по пътя Оборище–Панагюрище от 44 до 55 км се осъществява в една лента поради ремонтни дейности на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.15", "title": "Пазарджик: Движението по пътя Панагюрски колонии – Панагюрище от 66 до 67 км се осъществява в една лента поради ремонт на асфалтовата настилка"}
{"url": "http://www.focus-news.net/news/2019/05/15/2658026/rtk-live-kosovo-pravitelstvoto-na-kosovo-reorganizira-mo.html", "text": "Правителството на Косово прие регламент за реорганизация на Министерството на отбраната, който предвижда ведомството да има 66 отдела, четири директории, 34 сектора, седем съюза и девет офиса, предава  RTK Live . \r\nСъгласно новия регламент, МО в Прищина ще създаде също разузнавателни механизми и органи за проверки и разследвания.  Тереза Герова", "date": "2019.05.15", "title": "RTK Live (Косово): Правителството на Косово реорганизира МО"}
{"url": "http://www.focus-news.net/news/2019/05/15/2658027/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНатоварен е трафикът по основните улици и булеварди във Велико Търново. Пътните настилки са мокри. Времето е облачно. Температурата  на въздуха е 14 градуса. Интензивен е трафикът около учебните заведения в града. Служители на „Пътна полиция“ регулират движението по натоварените отсечки и кръстовища в града. Засилен е трафикът в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е движението и по ул. „Магистрална“ във Велико Търново, която е  част от главен път София – Варна. \r\nНадежда КРЪСТЕВА", "date": "2019.05.15", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/05/15/2658021/pleven-izlozhba-na-keramichni-platna-shte-bade-otkrita-v-galeriya-darenie-kolektsiya-svetlin-rusev-kato-chast-ot-sabitiyata-po-povod-praznika-na-grada.html", "text": "Изложба на керамични платна е представена в галерия Дарение „Колекция Светлин Русев“ в Плевен като част от събитията по повод празника на града. Постоянната експозиция „Керамика“ е от творби на Здравко Манолов и съпругата му Евгения Рачева-Манолова. Това каза за  Радио „Фокус“  Полина Атанасова, вр. изп. длъжността директор на Художествена галерия Дарение „Колекция Светлин Русев“. Полина Атанасова обясни, че изложбата е съставена от 41 керамични пана на авторите.  \r\n„Здравко Манолов е бил научен сътрудник в Института по изкуствознание, преподавател в Института по приложно изкуство в Дамаск - Сирия, секретар на секцията „Декоративно-приложно изкуство“ при СБХ, зам.-председател на творческия фонд на СБХ, директор на Националния музей за декоративно-приложно изкуство – София. Работи в областта на декоративната пластика и участва в много групови и самостоятелни изложби. Негови творби са притежание на много галерии в страната и чужбина. Автор е на монографията „Стоян Райнов“ и съавтор на албума „Съвременното българско декоративно изкуство“, каза още Полина Атанасова и допълни, че съавторство със съпругата си Евгения Рачева - Манолова той е създал творби в цялата страна.  \r\nВиолета КРЪСТЕВА", "date": "2019.05.15", "title": "Плевен: Изложба на керамични платна ще бъде открита в галерия Дарение „Колекция Светлин Русев“ като част от събитията по повод празника на града"}
{"url": "http://www.focus-news.net/news/2019/05/15/2658011/ministar-petya-avramova-nyama-da-bade-lesno-vavezhdaneto-na-tol-sistemata-no-tya-e-neobhodima.html", "text": "Няма да бъде лесно въвеждането на тол системата, но тя е необходима. Това каза министърът на регионалното развитие и благоустройството Петя Аврамова в предаването “Здравей, България” по  Нова телевизия .  До 2023 г. трябва да приключим с магистралата \"Струма\", за да не изгубим европейско финансиране”, обясни министърът. „Тол системата е един от вариантите да финансираме една система, която от години е недофинансирана и средства, които се определят от бюджета всяка година са недостатъчни да покрием всички нужди за ремонт на пътища“, добави тя. „8000 км действително, от направената инвентаризация на цялата републиканска пътна мрежа, са в лошо състояние. За да финансираме този сектор е необходимо да направим и тази тежка и трудна, но необходима реформа и да въведем тол системата. От случващото се в последните дни е ясно, че няма да е лесно нейното въвеждане”, добави министър Аврамова. Тя заяви, че има нагласа преди 24 май да бъде отворена новата отсечка по АМ \"Струма\". \"Ще се опитаме да отворим новата отсечка  от 6,5 км на АМ „Струма”  преди почивните дни за 24 май, тъй като предполагаме, че ще има по-интензивен трафик по пътищата на България. Строителите имат готовност\", каза тя.  \r\n„Това е отсечка, която ще облекчи трафика и няма да се налага влизане в Благоевград. Това е отсечка от Благоевград до пътен възел Благоевград - юг. Вчера направихме инспекция на строежа, разговаряхме със строителния надзор и със строителя, проследихме напредъка в изпълнението. Очаквам в близките дни, преди празниците, да има готовност да пуснем пътното платно в завършен вид. От АМ „Струма” остава тежкият участък през Кресненското дефиле. До края на годината трябва  да имаме избран строител, да се проектира и да започне строителството. До 2023 г. трябва да приключим с магистралата, за да не изгубим европейско финансиране”, обясни тя.  \r\nМинистър Аврамова уточни, че за пътя Видин-Ботевград в момента се избират изпълнителни. „Очаквам в близките една-две седмици да бъдат отворени и ценовите оферти, подадени за двата ЛОТ-а на участъка от Мездра до Ботевград, така че до края на годината да започнат и реални строителни дейности”, добави тя.", "date": "2019.05.15", "title": "Министър Петя Аврамова: Няма да бъде лесно въвеждането на тол системата, но тя е необходима"}
{"url": "http://www.focus-news.net/news/2019/05/15/2658028/pregled-na-osnovnite-temi-v-starozagorskiya-pechat.html", "text": "„Нов следствен арест в Стара Загора откри министърът на правосъдието“ е водещо заглавие от страниците на вестник   „Старозагорски новини“  . Министърът на правосъдието Данаил Кирилов откри вчера в Стара Загора нов следствен арест, отговарящ на международните изисквания и стандарти. Новият арест е изграден върху 600 кв. м площ и капацитетът му е 63 задържани лица. Постигнати са всички изисквания за площ от минимум 4 кв. м на задържан, гарантиран достъп до дневна светлина, връзка със социалната инфраструктура на затвора, има специално създадено място за извеждане на задържаните извън помещенията. Изграден е за година и половина. \"Имаме нещо ново, съградено с усилията на държавния бюджет, Главна дирекция \"Изпълнение на наказанията\" и администрацията на Старозагорския затвор. Това е сериозна стъпка напред и продължаване на политиката следствените арести да се местят в затворите. Това е шестият подобен случай\", заяви министър Кирилов. На откриването присъстваха главният директор на Главна дирекция \"Изпълнение на наказанията\" гл. комисар Васил Миладинов, зам.-председателят на Народното събрание Емил Христов, депутати от Старозагорски регион, областният управител Гергана Микова и заместникът и Димитър Драчев, началници на затвори от страната, представители на законодателната, съдебната, изпълнителната и местната власти. Старозагорският митрополит Киприан и свещеници отслужиха тържествен водосвет. \"Пожелавам в ареста да има по-малко хора, да има дефицит\" пошегува се министърът. \"Имаме обаче завишена криминогенна обстановка, дефицит на справедливост. Надявам се правосъдието и правоохранителните органи да работят добре, за да са спокойни за правата и защитата си всички граждани\", допълни Кирилов. Той връчи на директора на затвора Иван Карушков плакет с благодарност от Министерство на правосъдието и с убеждението, че работейки заедно, ще постигат още по-добри резултати. \"Екипът на Старозагорския затвор е работещ, добре структуриран и постига много успехи\", категоричен бе Карушков. Той съобщи, че при изграждането на ареста много са помогнали хората от затвора и са спестили средства на бюджета.  \r\n„Над 5 000 посетиха още в първия ден 12-ото изложение „Бата Агро“, пише във вестникът. Над 5 000 души посетиха още в първия ден, въпреки лошите метеорологични условия, щандовете на дванадесетото изложение \"Бата Агро\", в което участие вземат 187 компании, свързани със земеделския сектор.  Изложението е разположено по традиция на територията на неработещото от почти две десетилетия летище Стара Загора, като тази година организаторите от Асоциацията на търговците на агротехника взеха под наем 37 700 кв. м и за пръв път бяха обособени опитни полета, където специализираните за търговия с торове фирми демонстрираха ефекта на стоката си. Специалисти на око пресметнаха, че на място е представена техника за над 70 млн. евро, с около 1/4 повече от предходната година. Част от търговците не скриха, че вече имат сключени договори за продажба на изложените машини, сред тях е и собственикът на една от малките български компании за производство на прикачна техника от Добрич - Христо Давидов. Сред най-новите му разработки е машина за апликиране на течни торове, предназначена основно за пролетните култури: царевица и слънчоглед. От цеха са излезли две машини, като цената им от 75 000 лв. е четири пъти по-евтина от аналозите, произвеждани и търгувани в САЩ и Австралия. Докараната за изложението тороразпръсквачка е била закупена седмица по-рано от фирма на бившия земеделски министър Венцислав Върбанов.  \r\nОткриването на \"Бата Агро 2019\" съвпадна с деня, в който министърът на земеделието, храните и горите Румен Порожанов подаде оставка и това стана повод за доста коментари сред изложителите. Повечето от тях обаче бяха категорични, че промяната няма да се отрази сериозно на сделките им.  \r\nНа откриването на изложението присъства зам.-министърът на МЗХГ доц. д-р Янко Иванов. На директни въпроси дали очаква негативно отражение от промените, той заяви, че работата продължавала, но било възможно известни затруднения да има в административните структури на ведомството. Иванов не даде отговор дали авансово обявеното вече от МЗХГ намерение за удължаване на срока за подаване на заявления за Кампания 2019 по директните плащания с една седмица - до 22 май тази година, ще стане реалност. \"Хайде да изчакате първо да се види кой ще поеме функциите, за да видим как ще се разпределят задачите и всяко нещо ще си дойде на мястото. Не мога да ви кажа в момента. Не съм подготвен за такъв отговор\", отвърна той и поясни, че се чувства като част от досегашния екип и по-нататъшните му задължения зависят единствено от работодателя, в лицето на премиера.  \r\nВ краткото си слово към дошлите за откриването доц. Янко Иванов обяви: \"Тук са представени най-добрите световни образци. Една от най-актуалните мерки за техника остава подмярка 4.1 \"Инвестиции в земеделски стопанства\" от Програмата за развитие на селските райони (2014 - 2020 г.). Одобрените проекти са 1 336 на брой. Размерът на одобрените разходи по тях е 1 187 621 911 лв., а субсидията е в размер на 689 824 868 лв.\" Придружаващите го експерти изразиха надежда, че веднага след като стане ясно дали и кога Великобритания излиза от ЕК, ще се извърши преразпределение на бюджета за подпомагане на аграрния сектор.  \r\n\"Надяваме си при създадената нова организация по подреждането на щандовете да привлечем повече потенциални клиенти, миналата година преброихме над 30 000 души, сега се надявам те да бъдат далеч повече за трите дни\", каза председателят на УС на БАТА АГРО Даниел Минев.  \r\n„Родители се притесняват без основание. Заповедта на кмета е категорична - всички детски градини в Стара Загора работят на непрекъснат режим целогодишно!“ е друго водещо заглавие на вестника. Притесненията на родители, че детски градини ще бъдат затворени през лятото, са неоснователни, стана ясно от думите на ресорния зам.-кмет на Община Стара Загора Иванка Сотирова по време на брифинг вчера. \"Заповедта на кмета е, че всички детски градини работят на непрекъснат режим целогодишно и няма причина да се провокират безпричинни коментари в социалните мрежи. Завършващите 4-та група получават своите удостоверения за завършена предучилищна подготовка, както е по Закона за училищно и предучилищно образование, но всичките на законово основание могат да продължат да посещават детското заведение до 14 септември\", заяви Сотирова. За формирането на т.нар. \"сборни групи\" ресорният зам.-кмет обясни, че в някои от летните месеци, предимно през август, броят на децата намалява. \"Но ние следим процесите. Има нормативна уредба - когато броят на децата в групата е под 13, тогава евентуално могат да се направят сборни групи. Но това не означава сега, през май, ние да анонсираме, че ще има такива групи. Има директори на градини, които действително отправят и то съвсем коректно питане към родители, за да могат да плануват графика за почивките на работещите там по Кодекса на труда. Но това не означава, че родителите са принуждавани децата им да не посещават детското заведение\", допълни Сотирова.  \r\nВъв връзка с приема на първокласници зам.-кметът съобщи, че Системата за електронно записване на първокласници ще бъде отворена на 20 май от 12 часа. Сотирова напомни, че поредността на входиране на заявленията няма отношение към критериите за класиране на първокласниците. На сайта на Общината са обявени районите и всеки родител може да си направи своята равносметка в кое училище ще бъде детето му. Зам.-кметът уточни, че капацитетът на училищата в Стара Загора е достатъчно голям, така че няма да остане неприет първокласник. Понастоящем 50% от старозагорските училища са на едносменен режим на обучение. През новата учебна година на такъв ще премине и VI Основно училище \"Свети Никола\". Срокът към задължително преминаване на едносменен режим е удължен до 2020 г., но целта на Общината е в Стара Загора това да се случи по-рано, допълни Иванка Сотирова. Във връзка с честването на 24 май тази година шествието ще бъде от три лъча, които ще тръгнат от различни точки на Стара Загора и ще се съберат на новия площад пред Общината. Церемонията по издигането на знамената ще е от 10 часа, а тържествата ще се проведат на две сцени, съобщи още зам.-кметът.", "date": "2019.05.15", "title": "Преглед на основните теми в старозагорския печат"}
{"url": "http://www.focus-news.net/news/2019/05/15/2658029/evropeyski-izbori-2019-valeri-simeonov-nfsb-ne-vizhdam-pryaka-vrazka-mezhdu-evroizborite-i-tezi-za-parlament.html", "text": "Не виждам пряка връзка между евроизборите и тези за парламент. Това заяви водачът на „Патриоти за Валери Симеонов (НФСБ и Средна Европейска класа)” – Валери Сименов в предаването „Здравей, България” по  Нова телевизия . Попитан дали има известно основание в твърденията на президента Румен Радев, че премиерът Борисов прави кампания с държавни средства, той каза, че има. „Не се страхувам от загуба от ВМРО, то е въпрос и на пари”, заяви Симеонов. „Сигурен съм, че три седмици след изборите вече ще сме забравили резултата. Апелирам за подкрепата на хората, който лично са ми повярвали и са ме приели като човек на действието”, заяви още Симеонов. Той посочи, че трите най-важни въпроса, по които ще работи в Европейския парламент са: липсата на информираност и на контрол, липсата на търсене на оценка на въздействието върху малките държави и липсата на децентрализация. Преди това в блиц интервю, Симеонов определи Европа като най-добрият континент за живеене. Той отказа да отговори на въпроса кой според него е най-добрият действащ политик в момента. Посочи историческа личност – Захари Стоянов. Като най-голям негов порок, Симеонов посочи – доверчивостта. Попитан как е прекарал последната си отпуска, лидерът на НФСБ заяви: „Малко на Черноморието. Съчетах почивката с проверките през нощта”. „Гордея се с това, че съм българин, срамувам се от някои представители на нашата нация”, заяви още Симеонов. Попитан колко трябва да бъде минималната работна заплата, Симеонов заяви: „Мога да кажа и 2000 лева. Но реално ли е? Не е реално”. „Лично мен напълно ме удовлетворяват от порядъка на 1000 лева”, заяви Симеонов, запитан с колко може да живее на месец. \r\nПопитан да зададе друго име от евролиста в България, което да харесвате, Симеонов каза: „Ако малко свие показността си, Ангел Джамбазки”.", "date": "2019.05.15", "title": "Европейски избори 2019: Валери Симеонов, НФСБ: Не виждам пряка връзка между евроизборите и тези за парламент"}
{"url": "http://www.focus-news.net/news/2019/05/15/2658031/blagoevgrad-shte-se-sastoi-zaklyuchitelna-preskonferentsiya-po-proekta-po-proekt-izgrazhdane-na-sotsialni-zhilishta-v-iv-ti-mikrorayon.html", "text": "Ще се състои заключителна пресконференция по проекта по проект  „Изграждане на социални жилища в IV- ти микрорайон“. Това съобщиха от пресцентъра на екипа работещ по  проекта . Пресконференцията по проекта ще се проведе от 10.30 в зала № 5 в сградата на Община Благоевград, и официално откриване на обект, което ще се проведе от 11:30 часа на ул. „Роден край“ № 37. Проектът „Изграждане на социални жилища в IV- ти микрорайон, Договор № BG16RFOP001-1.008-0002-C01, Анекс № BG16RFOP001-1.008-0002-C02 и Анекс № BG16RFOP001-1.008-0002-C03 се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие.", "date": "2019.05.15", "title": "Благоевград: Ще се състои заключителна пресконференция по проекта по проект  „Изграждане на социални жилища в IV- ти микрорайон“"}
{"url": "http://www.focus-news.net/news/2019/05/15/2658030/evropeyski-izbori-2019-ivan-krastev-i-todor-stoilov-obsadiha-v-plovdiv-problemite-na-gluhite-v-balgariya.html", "text": "Привилегирован режим за предоставяне на държавна помощ за специализираните предприятия за хора с увреждания – това е един от основните ангажименти на кандидата за евродепутат от „БСП за България” Иван Кръстев, съобщиха от пресцентъра на  БСП . Той и колегата му в листата на „БСП за България” Тодор Стоилов се срещнаха с пловдивските членове на Съюза на глухите. Двамата бяха категорични, че държавата е длъжник на хората с увреждания по всички направления – финансови, нормативни и институционални.  В конкретната случай, най-неотложни са проблемите с липсата на преводачи и тълкуватели. „Това възпрепятства комуникацията ви с институциите, но управляващите отказват да го разберат”, каза Иван Кръстев, който е експерт и в дълбочина познава трудностите на нечуващите.  Той припомни, че парламентарната комисия по труда и социалната политика отхвърли законопроекта за българския жестов език, само защото не са го написали от ГЕРБ. И до днес няма депозиран, въпреки обещанието на управляващите. Кръстев гарантира, че, когато БСП вземе властта, тази грешка ще бъде незабавно поправена. \r\n„Вярваме ви, защото вие сте ангажиран с нашите проблеми. Изпълнихте всичко, което казахте, както в България, така и като експертен сътрудник в ЕП”, обърна се млада дама към него и съобщи, че именно той е авторът на Законопроекта за българския жестов език.  \r\nТодор Стоилов се спря на темата за данъчно облекчение на предприятията за хора с увреждания и други специални стимули за работодатели. Кандидатите от БСП подчертаха, че България е страна по международни конвенции, които предписват решаването на проблемите и дори описват стъпка по стъпка как да стане това. „Преди година ЕС прие Европейски стълб за социални права, който има  пожелателен характер  Ние, социалистите, ще настояваме чрез резолюция да бъдат препоръчани законодателни инициативи, за да започнат да се решават вашите проблеми”, изтъкна Иван Кръстев.  \r\nИдеите на левицата за европейското икономическо пространство, балансираното развитие на регионите, социалната защита на работещите и единен европейски  стандарт за минимални възнаграждения- двамата кандидати представиха през деня пред избиратели в пловдивския район Северен. Те анализираха и състоянието на българския стопански живот,  в който по думите на Стоилов, само 24 % е делът на индустрията, 3-4% е този на селското стопанство и останалото са услугите. „Няма как да работи икономиката, когато има мащабна корупция, липса на законност, тежки административни процедури, които спират инвеститорите“, обясни той. Пловдив не е изключение от този порочен модел. Регионът все още е един от трите мотори в българската икономика, но компаниите се регистрират в съседните общини. „Ползват града логистично, инфраструктурно и кадрово, но не плащат данъци в нашия бюджет“, поясни пловдивчанинът. За да има промяна у нас и в Европа, на 26 май, вотът трябва да се превърне в наказателен, категорични бяха Тодор Стоилов и Иван Кръстев.", "date": "2019.05.15", "title": "Европейски избори 2019: Иван Кръстев и Тодор Стоилов обсъдиха в Пловдив проблемите на глухите в България"}
{"url": "http://www.focus-news.net/news/2019/05/15/2658032/sofiya-muzikalno-tantsoviyat-spektakal-nyuansi-v-izkustvoto-shte-se-provede-v-grada-na-15-may.html", "text": "Музикално-танцовият спектакъл „Нюанси в изкуството”  ще се проведе в града на 15 май. Това съобщиха от пресцентъра на  Столична община . Началният час на спектакъла е 18.30 ч., като той ще се проведе в античен културно-комуникационен комплекс „Сердика“ – под купола на Ларгото. Участие ще вземат няколко формации към общински културен институт Дом на културата „Средец”: Фолклорен танцов ансамбъл „Средец” с художествени ръководители Ива Търнева и Николай Илиев, Клуб по спортни танци „Средец” с художествен ръководител Симеон Симеонов, Вокална студия „Дъга” с художествени ръководители Снежана Полихронова и Димитър Кърнолски, Студио за модерен балет „Киви” с художествен ръководител Радослав Радев, Балетна школа Маша Илиева с художествен ръководител Мария Илиева и Детска балетна школа „Алиса” с художествен ръководител Виктория Стоянова. Входът е свободен. Концертът е част от програмата на \"Ърбан Съмит\"/ Urban Summit - безплатната културна програма на WEBIT.FESTIVAL 2019.", "date": "2019.05.15", "title": "София: Музикално-танцовият спектакъл „Нюанси в изкуството”  ще се проведе в града на 15 май"}
{"url": "http://www.focus-news.net/news/2019/05/15/2658033/veliko-tarnovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е облачно. Температурата е 13 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.15", "title": "Велико Търново: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/05/15/2658008/faz-bundestagat-obsazhda-krizata-okolo-yadrenoto-sporazumenie-s-iran.html", "text": "Депутатите в Бундестага ще обсъдят на заседание възможността от колапс на споразумението за ядрената програма на Иран, както и нарастващото напрежение между близкоизточната република и САЩ, съобщава германският национален ежедневник  Die Frankfurter Allgemeine Zeitung . \r\nЗаседанието под наслов \"Защита на ядреното споразумение с Иран - избягване на опасността от война\", бе поискано от партията \"Левица\"  \r\nГодина след решението на САЩ да се изтеглят от договора, подписан през лятото на 2015 г., Иран обяви, че преустановява спазването на някои от задълженията, поети с подписването на Съвместния всеобхватен план за действие (СВПД).   Тереза Герова", "date": "2019.05.15", "title": "FAZ: Бундестагът обсъжда кризата около ядреното споразумение с Иран"}
{"url": "http://www.focus-news.net/news/2019/05/15/2658036/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци. Движението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата и по бул. „Захари Стоянов“ в ж.к „Меден рудник“, заради ремонта на булеварда. \r\nМария КУРТЕВА", "date": "2019.05.15", "title": "Бургас: Нормално се осъществява движението в областта"}
{"url": "http://www.focus-news.net/news/2019/05/15/2658034/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "Сухи са пътищата в област Шумен, предаде репортер на  Радио „Фокус“ - Шумен . Времето е облачно, температурата на въздуха е около 14 градуса. Върбишки проход е затворен за всички видове пътни превозни средства. Ришки проход е отворен за движение. В сила е забраната за движение на тежкотоварни автомобили над 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.05.15", "title": "Шумен: В сила е забраната за товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/05/15/2658035/sofiya-v-universiteta-za-natsionalno-i-svetovno-stopanstvo-shte-se-sastoi-blagotvoritelen-kontsert-pomosht-za-dani.html", "text": "На 15 май т.г. от 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. Това съобщиха от пресцентъра на  УНСС . Това е поредната проява от кампанията „Аз помогнах“ на Студентския съвет при УНСС, чиято цел е да се съберат средства за лечението на Дани. Гост-изпълнител ще бъде Криско.  \r\nВ урни, разположени в централното фоайе на университета, могат да се дарят средства или да се закупят билети на стойност 7 лв. и 10 лв. \r\nКампанията „Аз помогнах“ започна през 2008 г., когато цялата академична общност на УНСС застана зад каузата да бъде подпомогнат финансово Домът за деца, лишени от родителски грижи „Даскал Ботю“ в Калофер. С дарените 52 хил. лв. бяха извършени ремонтни и строителни дейности и бяха закупени подаръци за децата.  \r\nПрез 2017 г. Студентският съвет се включи в националната инициатива „Един за всички, всички за Криси“ и организира благотворителна вечер в подкрепа на 9-годишния Кристиян Илиев, който страдаше от рядко срещано заболяване. Тогава за по-малко от една седмица бяха събрани 6 239 лв. за неговото лечение. Година по-късно, на благотворителна вечер, организирана от Студентския съвет, бяха събрани 7 305 лв. за лечението на 21-годишния Георги Яков, който при инцидент се обездвижва от гърдите надолу.", "date": "2019.05.15", "title": "София: В Университета за национално и световно стопанство ще се състои благотворителен концерт „Помощ за Дани“"}
{"url": "http://www.focus-news.net/news/2019/05/15/2658037/blagoevgrad-kmetat-d-r-atanas-kambitov-shte-otkrie-novoizgradeniyat-obekt-po-prekt-izgrazhdane-na-sotsialni-zhilishta-v-iv-ti-mikrorayon.html", "text": "От 11.30 ще се състои официална церемония по откриване на новоизградените социални жилища, по проект „Изграждане на социални жилища в IV-ти микрорайон“, Оперативна програма „Региони в растеж“ 2014-2020г., по Приоритетна ос 1″Устойчиво и интегрирано градско развитие“, Инвестиционен приоритет „Социална инфраструктура“. Това съобщиха от пресцентъра на екипа работещ по  проекта . Той е в рамките на процедура BG16RFOP001-1.008 „Изпълнение на интегрирани планове за градско възстановяване и развитие 2014-2020“. Проект  „Изграждане на социални жилища в IV-ти микрорайон“ е на стойност 9 009 433,84 лв. лв., от които европейското финансиране е в размер на 7 658 018,77 лв. а националното е в размер на 1 351 415,07 лв. Проектът се финансира по Оперативна програма „Региони в растеж“ 2014-2020.", "date": "2019.05.15", "title": "Благоевград: Кметът д-р Атанас Камбитов ще открие новоизграденият обект по прект „Изграждане на социални жилища в IV-ти микрорайон“"}
{"url": "http://www.focus-news.net/news/2019/05/15/2658040/pazardzhik-remontni-deynosti-se-izvarshvat-mezhdu-58-i-59-km-na-uchastak-na-am-trakiya-vavedeno-e-ogranichenie-na-trafika.html", "text": "Движението в участъка между  58 км и 59 км се осъществява само в изпреварващата лента поради ремонт на асфалтовата настилка, съобщиха от Пресцентъра на  АПИ . Шофьорите да се движат с повишено внимание и съобразена скорост, спазвайки пътната сигнализация. Движението в участъка от километър 88 до 89 км в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас до 31.05.2019 г. Трафикът е: \r\nв по една лента в двете посоки от 10 часа всеки понеделник до 13 часа всеки петък; \r\nв две ленти в посока Бургас и една лента в посока София от 13 часа всеки петък до 17 часа всяка събота; \r\nв една лента в посока Бургас и две ленти в посока София от 17 часа всяка събота до 10 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. Пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“.", "date": "2019.05.15", "title": "Пазарджик: Ремонтни дейности се извършват между 58 и 59 км на участък на АМ „Тракия“, въведено е ограничение на трафика"}
{"url": "http://www.focus-news.net/news/2019/05/15/2658039/veliko-tarnovo-obshtinata-shte-se-vklyuchi-v-evropeyskata-nosht-na-literaturata.html", "text": "За осма година Велико Търново ще се включи в европейската инициатива „Нощ на литературата”. Това съобщиха от пресцентъра на  Община Велико Търново . Жителите и гостите на града ще могат да слушат откъси от творчеството на автори от няколко държави: Белгия, Германия, Австрия, Полша, Румъния, Северна Македония, Португалия и Великобритания.  \r\nСъвременната и преведена европейска литература ще звучи от 18.00 часа до 22.00 часа на 15 май на няколко места в града – Художествената галерия „Борис Денев“, Клуб „Седем“, църквата „Св. св. Петър и Павел“, Австрийската библиотека в ректората на ВТУ „Св. св. Кирил и Методий“ (до 20.00 часа).  \r\nЛитературните откъси ще четат актьорите от МДТ „Константин Кисимов“ Стефка Златкова и Милен Иванов, Елена Димитрова и поетът Александър Николов.  \r\nЗа почитателите на литературата, които ще присъстват на събитието, Община Велико Търново е организирала и томбола с награди – книги, осигурени от издателство „Фабер“.  \r\nПрез настоящата година Европейската нощ на литературата ще бъде отбелязана едновременно в дванадесет български града – Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен. Организатори са посолствата и културните институти на няколко държави, представителството на Европейската комисия в България, културно-информационните центрове и др.   \r\nАктуална информация е публикувана и на   и във фейсбук страницата на събитието", "date": "2019.05.15", "title": "Велико Търново: Общината ще се включи в европейската Нощ на литературата"}
{"url": "http://www.focus-news.net/news/2019/05/15/2658038/plovdiv-prodalzhava-obrushvaneto-na-skatove-po-patya-asenovgrad-chepelare.html", "text": "Интензивен е трафикът по основните направления на територията на Пловдивска област, съобщиха за  Радио „Фокус“ – Пловдив  от Областното пътно управление. Най-натоварено движение се отчита по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са мокри на места, но нормално проходими. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента поради частични ремонтни дейности на асфалтовата настилка. Срокът за извършването на ремонта е до 31 май. Временно движението по пътя Асеновград - Чепеларе, в участъка от км 28 до км 53, е затруднено и се осъществява с повишено внимание поради обрушване на скатове като движението се ограничава на интервали до около 2 часа. Водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали ще се извършва в часовия диапазон от 08.00 до 18.00 часа и е с краен срок до 21 май.  Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 18 май.  Ремонтни дейности се извършват и по пътя Пловдив - Асеновград, в участъка от км 14 до км 25, чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Срокът за извършване на дейностите е до 17 май. \r\nДвижението на територията на град Пловдив също е натоварено към този час. Задръствания се образуват по булевардите „Христо Ботев“, „Цар Борис III Обединител“, „Васил Априлов“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки са частично мокри.  \r\nТони МИХАЙЛОВ", "date": "2019.05.15", "title": "Пловдив: Продължава обрушването на скатове по пътя Асеновград - Чепеларе"}
{"url": "http://www.focus-news.net/news/2019/05/15/2658048/shumen-nad-600-detsa-i-roditeli-shte-uchastvat-v-sportniya-praznik-vesel-start.html", "text": "Традиционният спортен празник на детските градини „Весел старт“ ще се проведе в сряда, 15 май, от 17.30 часа в зала „Арена Шумен“. Това съобщиха от  Община Шумен . Тазгодишното издание е включено в програмата със събития, с която през 2019 г. се отбелязват 130 години от началото на предучилищното образование в града. В спортния празник ще се включат деца от подготвителните групи на 18 детски градини – 16 от града и две от селата Черенча и Царев брод, заедно с техните родители. Общо 645 е броят на деца и родители ще вземат участие в проявата. Участниците ще покажат уменията си в игрите по баскетбол, футбол и лека атлетика. Демонстрации по таебо, карате и йога ще направят треньори от УСШ „Хан Крум“, като децата и родителите ще имат възможността да изпълнят елементи от тези спортове под ръководството на специалистите. Жури с председател Даниела Савчева, началник на отдел „Образование, наука и развитие“ в общината и членове доц. Чавдар Сотиров, декан на Педагогическия факултет в ШУ „Еп. К. Преславски“, проф. Росен Алексиев, преподавател в ШУ и Валентин Савчев, директор на УСШ „Хан Крум“ ще оценява представянето на участниците. Всички деца ще получат грамоти и подаръци – баскетболни кошове и домино с букви. Организатор на проявата е Община Шумен съвместно с УСШ „Хан Крум“ и детските градини.", "date": "2019.05.15", "title": "Шумен: Над 600 деца и родители ще участват в спортния празник „Весел старт“"}
{"url": "http://www.focus-news.net/news/2019/05/15/2658041/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През нощта не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3,5 тона. С повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян се извършва обрушаване на скатовете и автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.15", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/15/2658054/shumen-nosht-na-literaturata-shte-se-provede-v-rb-st-chilingirov.html", "text": "За поредна година Регионална библиотека „Стилиян Чилингиров“ се включва в международната инициатива Нощ на литературата, а Шумен е сред десетте български града, в които ще се чете съвременна преводна европейска литература. Това съобщих от  РБ „Ст. Чилингиров“ . От 17.30 ч. в английския двор на библиотеката проявилите интерес към събитието ще имат възможност да чуят художествени текстове на Дмитрий Ферхюлст, Маркъс Седжуик, Бенедикт Уелс, Хавиер Мариас, Матей Вишниек, Педер Фредерик Йенсен, Дулсе Мария Кардозо и др. европейски автори. Библиотеката кани четящите хора на Шумен да се включат в Нощта на литературата както като слушатели, така и като четци, включително с възможност да представят своите любими европейски автори. По традиция главни организатори на европейската Нощ на литературата са културните институти и посолства на страните членки на ЕС в България, Представителството на Европейската комисия в България и фондация „Детски книги“; сред организаторите тази година е и Културно-информационният център на Р. Македония в България.", "date": "2019.05.15", "title": "Шумен: Нощ на литературата ще се проведе в РБ „Ст. Чилингиров“"}
{"url": "http://www.focus-news.net/news/2019/05/15/2658052/evropeyski-izbori-2019-prof-rumen-gechev-bsp-borisov-provali-energiynite-proekti-ot-koito-balgariya-mozheshe-da-pecheli-miliardi.html", "text": "„Бойко Борисов  провали енергийните проекти, от които България можеше да печели милиарди левове. Спря „АЕЦ „Белене“, защото проектът бил руски. А в същото време Германия увеличи двойно доставките си на газ от Русия, строи „Северен поток“. На тази политика, в ущърб на българските граждани, трябва да се сложи край“, категоричен бе кандидатът за евродепутат от „БСП за България“ проф. Румен Гечев по време на обиколката си в област Плевен, съобщиха от пресцентъра на  БСП .  \r\nПо думите му западноевропейските партньори на Борисов – Меркел и Макрон, с които премиерът се хвали, че е голям приятел, развиват икономически отношения с Русия, въпреки наложените санкции на Москва, а правителството на ГЕРБ с лекота се отказа от печелившите съвместни проекти с Русия. „Ако бяхме построили централата в „Белене“, щяхме да имаме евтин ток, а това значи по-ниски разходи за бизнеса, по-конкурентна икономика и по-ниски цени на стоките и услугите“, добави проф. Гечев.  \r\nТой анализира и процесите в Европейския съюз, като заяви, че ще работи за промяна на модела, по който се отпускат субсидиите на българските селскостопански производители. „Промяна в Европа е задължителна, защото Европа не стои добре икономически на международната сцена. Тя изостава от САЩ и Китай. Искаме промяна на механизма, по който се разпределят еврофондовете, за да може да се изравним със средноевропейските държави. Неприемливо е субсидиите за западните страни да са с 30-40% по-високи. Ние ще искаме изравняване на субсидиите, иначе българските земеделци няма как да са конкурентни. Трябва да има пазарна справедливост“, коментира Гечев. \r\nПо отношение на политическата ситуация у нас, професорът заяви, че поредната оставка на министър – в случая на земеделския Румен Порожанов, говори, че тази власт си отива.", "date": "2019.05.15", "title": "Европейски избори 2019: Проф. Румен Гечев, БСП: Борисов провали енергийните проекти, от които България можеше да печели милиарди"}
{"url": "http://www.focus-news.net/news/2019/05/15/2658051/kardzhali-prodalzhavat-remontnite-po-patya-karamfilkrumovgrad-ot-30-km-do-36-km-dvizhenieto-se-izvarshva-s-povisheno-vnimanie.html", "text": "Продължават ремонтните дейности по пътя Карамфил–Крумовград от 30 км до 36 км, поради което движението на моторни превозни средства трябва да става с повишено внимание, очаква се ремонтът да приключи в срок до 31 май. Това съобщиха за   Радио Фокус   от Областно пътно управление-Кърджали. По път I-5 Черноочене - Кърджали в участъка с. Калинка - гр. Кърджали от 338 км до 342 км се извършва ремонт на улично осветление в средна разделителна ивица, който трябва да завърши до 30 юни, движението на МПС да става също с повишено внимание. Временно е ограничено движението на моторни превозни средства  над 12 т по път Зорница–Бели пласт–Стремци–Кърджали. Обходният маршрут е по републикански път Хасково–Кърджали за МПС до 15 тона или по пътя Кърджали–Мост през село Мост за всички МПС. От Агенция \"Пътна инфраструктура\" информират, че продължава и ограничението за МПС до 3,5 т и по републикански път Кърджали–Маказа в участъка Надлез Кирково – ГКПП „Маказа“. Движението по път Черноочене–Кърджали само в посока от Черноочене към Кърджали е ограничено за движение на МПС над 15 т. По път Крумовград – до границата с област Хасково на отсечката от между 36 км и 55 км се извършва ремонт, който ще продължи в срок до 1 септември. Нормален е трафикът на входовете и изходите от града.  \r\nДарина ДЕЕНИЧИНА", "date": "2019.05.15", "title": "Кърджали: Продължават ремонтните по пътя Карамфил–Крумовград от 30 км до 36 км, движението се извършва с повишено внимание"}
{"url": "http://www.focus-news.net/news/2019/05/15/2658050/plovdiv-v-regionalniya-istoricheski-muzey-v-plovdiv-shte-bade-predstaven-narachnik-na-muzeyniya-spetsialist-za-rabota-s-publikite.html", "text": "В Регионалния исторически музей в Пловдив ще бъде представен „Наръчник на музейния специалист за работа с публиките”. Това съобщиха за  Радио „Фокус“ – Пловдив  от музея. Представянето ще се състои от 12.30 часа на 17 май в зала „Съединение“. С изданието приключва едногодишният проект „Музеите като социални и образователни пространства. Практически обучения за работа с публики” на Българо-американската комисия за образователен обмен „Фулбрайт“ в партньорство с Фондация „Моят музей“ и с музеите в Пловдив. Проектът е финансиран от Програма „Пловдив – Европейска столица на културата 2019”. Екипът работил по проекта включва водещи специалисти от Регионалните исторически музеи във Варна и Пловдив, Детския научен център „Музейко”, Пловдивския и Софийския университет, компанията за интегрирани маркетингови комуникации Publicis Groupe, учители и музейни педагози от България и САЩ, културни мениджъри, а също и обучители за работа с хора със специални потребности. \r\nПърви по рода си в България, този наръчник представя ключови концепции, методики и примери от световните и български практики за работа с различните видове публики в музея. В него ще бъдат зададени основни принципи и посоки за по-нататъчно осмисляне на музейната дейност и ще бъдат споделени резултатите от проведените пред 2018 г. обучения. \r\nИзданието представя някои от основните теми зададени в обученията – мисията на съвременния музей и ролята на музейната публика в него, публичният образ на музея, начини да опознаем публиката – нейните очаквания, нужди и интереси, също музеят като диалогично пространство и среда за критично и творческо мислене, както и изготвяне на музейни занятия и други.", "date": "2019.05.15", "title": "Пловдив: В Регионалния исторически музей в Пловдив ще бъде представен „Наръчник на музейния специалист за работа с публиките”"}
{"url": "http://www.focus-news.net/news/2019/05/15/2658053/tass-vliza-v-sila-reshenieto-na-iran-da-spre-izpalnenieto-na-chast-ot-zadalzheniyata-po-svpd.html", "text": "Считано от 15 май, Иран официално преустановява изпълнението на част от задълженията по Съвместния всеобхватен план за действие (СВПД) по ядрената програма на Техеран, предава  TACC , като се позовава на местни медии. \r\nСъгласно разпространената информация, решението е взето на заседание на Висшия съвет по националната сигурност. От него произтича възможността Иран да възобнови дейностите по обогатяване на уран и да прекрати модернизацията на реактора за тежка вода. За да бъде предотвратено подобно развитие, европейските участници в сделката имат срок от 60 дни, за да изпълнят ангажиментите по договора за иранската ядрена програма.   Тереза Герова", "date": "2019.05.15", "title": "ТАСС: Влиза в сила решението на Иран да спре изпълнението на част от задълженията по СВПД"}
{"url": "http://www.focus-news.net/news/2019/05/15/2658055/smolyan-bez-izchakvaniya-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.15", "title": "Смолян: Без изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/15/2658056/evropeyski-izbori-2019-ivo-hristov-bsp-za-balgariya-ako-balgarite-ne-glasuvat-na-evroizborite-tozi-vot-mozhe-da-e-posleden.html", "text": "За мен по-важна е вътрешнополитическата кауза от европейската, защото на 26 май ще се събудим в нашата България и с нашите проблеми. Ако българите не се събудят и не се мобилизират да гласуват на изборите, те може да се окажат последните, тъй като ГЕРБ разполагат с целия административен ресурс и цялата хазна, за да си купят и следващите избори. Това каза кандидатът за евродепутат от „БСП за България” Иво Христов по БНТ, съобщиха от пресцентъра на  БСП . Той добави, че когато в една община кметът е основен работодател и бизнесът гравитира около политическата власт, е ясно, че този, който разполага с парите, купува вота, дори легално. „БСП да спечели- означава да е с дори само с един глас повече от ГЕРБ. Ако сега няма обрат, тази интрига- цялата власт да е в ръцете на един човек, който взима външнополитическите решения, раздава парите в първо лице единствено число, привиква службите и прокурора един път седмично при себе си  - всичко това ще се официализира рано или късно”, каза още Христов. Според него Бойко Борисов действа като турския президент Ердоган, когото нарича „Тайпи” – когато изборите не му харесват, той нехае за тях и прави нови, на принципа – бие дузпата, докато не я вкара.  \r\nИво Христов изрази убеденост, че в момента пред българите има историческа задача, а именно- да избират управниците си и да ги контролират. Според него БСП е единствената алтернатива. По думите му хората са наясно каква е задачата им на вота, защото гледат два милиона свои сънародници по скайп от чужбина.", "date": "2019.05.15", "title": "Европейски избори 2019: Иво Христов, „БСП за България”: Ако българите не гласуват на евроизборите, този вот може да е последен"}
{"url": "http://www.focus-news.net/news/2019/05/15/2658058/pregled-na-osnovnite-temi-v-dobrudzhanskiya-pechat.html", "text": "„Отложиха делото за добив на газ за юли“, съобщава на първа страница вестник  „Добруджанска трибуна“ . Административният съд във Варна ще изслуша отсъствалите вчера вещи лица, които са изготвили комплексната съдебно-техническа и медицинска експертиза на следващото заседание. То ще се бъде на 9 юли 2019. Тогава ще бъдат изслушани всички експерти по делото. „ВиК Добрич“АД и РЗИ в областния град не пускат водата в кв. „Пастир“. Темата също е от първа страница на всекидневника. Общинските съветници в Генерал Тошево са излезли с декларация, в която са описали казуса със замърсената вода и са настояли компетентните институции да си изпълнят служебните задължения. Според изпълнителния директор на водното дружество Тодор Гикински водата е чиста. Всички проби показвали многократно, че била пречистена, както и водопреносната мрежа в района на замърсяването, но все още разрешение за пускане на водата от РЗИ няма. „Държавата осигурява заетост на 48 безработни в областта“, съобщава всекидневникът. Трудовата заетост е за период от половин година по Регионалната програма за заетост. В края на миналия месец на проведено заседание на Комисията по заетост към областния съвет в Добрич е одобрен проект на регионалната програма за заетост на база одобрена методика и постъпили предложения от страна на общините и Областна администрация Добрич. „И Общинският съвет на Генерал Тошево подкрепи с декларация жителите на кв. „Пастир“, съобщава на първа страница вестник „Нова добруджанска трибуна“. \r\nБлизо 400 жители на квартала са без вода от 25 април след като местен арендатори я отрови с пестициди. Общинският съвет на добруджанското градче и Общината сезират всички отговорни институции да предприемат адекватни мерки в незабавен срок казусът със замърсената вода в квартала да бъде решен и приключен. „Алексия“ ще участва на държавния шампионат по масов спорт гимнастрада“, съобщава изданието. Събитието ще се състои на 18 и 19 май в Арена Шумен. В него участват всички клубове по художествена гимнастика от страната с масови прояви на групи от всички възрасти без ограничения. Танцът „Жар птици“ е възстановен след 10 години. Предишният състав, играл тази хореография е спечелил Гран При в Гърция. „Алексия“ ще участва за трети път на подобен шампионат.", "date": "2019.05.15", "title": "Преглед на основните теми в добруджанския печат"}
{"url": "http://www.focus-news.net/news/2019/05/15/2658057/blagoevgrad-mariya-ilieva-i-lyubo-kirov-s-golyam-kontsert-po-povod-praznika-na-grada-24-may.html", "text": "Мария Илиева и Любо Киров ще поздравят благоевградската публика по повод Празника на Благоевград- 24 май. Това съобщиха от пресцентъра на  Общината . На площад „Македония“ от 19.30 часа в деня на славянската писменост и култура- 24 май любимите изпълнители на България ще представят изключителен концерт. \r\n По време на събитието двамата музиканти Любо Киров и Мария Илиева ще изпълнят вдъхновяващите си хитове, ще представят нови парчета и ще изпеят специално за Благоевград старите си хитове.  На празничната сцена два от най- слушаните и предпочитани гласа на България ще изпълнят и съвместният си хит, познат на всички “Alright“. \r\nКонцертът ще бъде част от богатата програма, която е подготвила Община Благоевград по повод честванията за Празника на града- 24 май. \r\nВ деня на славянската писменост и култура, в деня на солунските братя, жителите и гостите на Благоевград ще бъдат част от тематични събития, концерти, шествия и ритуали по полагане на венци и цветя в памет на светите братя и тяхното дело.", "date": "2019.05.15", "title": "Благоевград: Мария Илиева и Любо Киров с голям концерт по повод празника на града - 24 май"}
{"url": "http://www.focus-news.net/news/2019/05/15/2658061/plovidv-blagotvoritelen-futbolen-turnir-za-eva-i-liza-shte-se-provede-v-asenovgrad-na-19-may.html", "text": "Благотворителен футболен турнир „За Ева и Лиза” ще се проведе в Асеновград на 19 май. Това съобщиха за  Радио „Фокус“ – Пловдив  от отдел „Връзки с обществеността“ на Общината. Турнирът ще се състои на игрище за мини-футбол „Арена Шипка” и ще се осъществи под егидата на Община Асеновград. Набраните средства ще бъдат дарени за лечението на Лизавета Иванова и Ева Чолакова от Асеновград. Футболният турнир се организира от Общински младежки съвет – Асеновград, като посланието на младежите е „Нека заедно превърнем този ден във футболен празник и помогнем на нуждаещите се!”.", "date": "2019.05.15", "title": "Пловдив: Благотворителен футболен турнир „За Ева и Лиза” ще се проведе в Асеновград на 19 май"}
{"url": "http://www.focus-news.net/news/2019/05/15/2658062/dobrich-vlazhni-sa-patnite-nastilki-v-oblastta.html", "text": "Пътните настилки са влажни заради превалявания от дъжд в ранните часове на деня, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Продължава ремонтът на път II-29 Генерал Тошево – ГКПП „Кардам“ до 20 май. Движението на автомобили по този път се осъществява с повишено внимание и се регулира с пътни знаци поради ремонт на асфалтовата настилка. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа умерен вятър, температурата на въздуха е около 14 градуса. \r\nЖулиета НИКОЛОВА", "date": "2019.05.15", "title": "Добрич: Влажни са пътните настилки в областта"}
{"url": "http://www.focus-news.net/news/2019/05/15/2658060/evropeyski-izbori-2019-yavor-bozhankov-chovekat-koyto-tryabva-da-podade-ostavka-e-boyko-borisov.html", "text": "Министър-председателят е като тефлонов тиган. По него нищо не залепва. В ключови за държавата сектори правителството претърпя катастрофа, а Борисов си измива ръцете и влиза в ролята на този, който въздава правосъдието. Докога ще търпим човека, който сам създава проблемите и трябва да сме му благодарни, че уж ги разрешава. Такива има от най-ниско до най-високо ниво в държавата. Това каза пред БСТВ народният представител от ПГ на „БСП за България” Явор Божанков, съобщиха от пресцентъра на  БСП . Той припомни скорошен случай в Пловдив, при който имаше план обществен парк да бъде застроен. След като пристигна в града, премиерът реши да не бъде застрояван паркът. „А кой всъщност е докарал дотам нещата да се стига до застрояване?”, попита Божанков. „Крайно време е да се стигне до един извод  - че Бойко Борисов не може да управлява България. Човекът, който трябва да подаде оставка, е самият той\", отбеляза депутатът. \r\nСпоред Божанков няма логично обяснение за реалната причина за оставката на министъра на земеделието Румен Порожанов. Той припомни думите на лидера на БСП Корнелия Нинова, че има съмнения, че има министри в кабинета Борисов, които не са избрани от него. „Ако има друга сила, която дърпа конците на това правителство, вече можем да си обясним- защо между премиера и уж неговите министри нямат добра комуникация”, каза още левият депутат.  \r\nЯвор Божанков допълни, че органите в България са се превърнали в параван за корупцията по високите етажи на властта. „Затова и министър Порожанов се е радвал дълго време на относително спокойствие”, добави той. Според него, едни хора се сменят с други, но удобни, за да няма промяна на ситуацията. „Оставките се хвърлят, колкото да се успокои обществото”, обясни още той. Божанков изтъкна, че нито един от министрите на Борисов, които са подали оставка, не са върнали пари и не носят наказателна отговорност за злоупотребите си.  \r\nЯвор Божанков заключи, че прокуратурата върви след събитията, защото се самосезира само от медийни публикации, при явни за цялото общество злоупотреби.", "date": "2019.05.15", "title": "Европейски избори 2019: Явор Божанков: Човекът, който трябва да подаде оставка, е Бойко Борисов"}
{"url": "http://www.focus-news.net/news/2019/05/15/2658064/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Сутрешните температури са от 1 до 5-6 градуса. Времето в планините е облачно, по билата духа слаб до умерен вятър. Лифтовите съоръжения не работят. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.15", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/15/2658065/desislava-kuzmanova-obshtina-blagoevgrad-litera-ekspo-prodalzhava-sas-sreshta-s-pisatelya-dimitar-tonin.html", "text": "„Литера Експо“ продължава със среща с писателя Димитър Тонин. Това каза за  Радио „Фокус“ - Пирин  Десислава Кузманова от отдел „Култура“ към Община Благоевград. Тя уточни, че определеният час за начало на срещата е 18,00 часа. По думите й в рамките на книжното изложение ще се представят 17 издателства. Кузманова допълни, че утре ще се проведе среща със Здравка Евтимова. Тя каза още, че на 17 май ще ще се проведе среща с Добромир Банев и Маргарита Петкова, а на 18 май книжното изложение ще бъде закрито. Десислава Кузманова припомни, че шатрите отново са разположени на площад „България“ и всеки, който иска да направи преглед на най-новите книги може да заповяда. \r\nНатали СТЕФАНОВА", "date": "2019.05.15", "title": "Десислава Кузманова, Община Благоевград: „Литера Експо“ продължава със среща с писателя Димитър Тонин"}
{"url": "http://www.focus-news.net/news/2019/05/15/2658067/pazardzhik-okrazhniyat-sad-shte-gleda-delo-za-zloupotreba-sas-sluzhebno-polozhenie-na-bivsh-direktor-na-napoitelni-sistemi.html", "text": "Окръжният съд в Пазарджик ще гледа дело за злоупотреба със служебно положение на бивш директор на „Напоителни системи“, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт. Срещу Ивайло Първанов е повдигнато обвинение за това, че е злоупотребил с властта си като е направил опит да принуди управителя на „Напоителни системи“ ЕАД, клон Тополница – Теодора Спасова, да извърши нещо противно на волята – да въздейства като убеди председателя и членове на комисията да приемат извършени строително-монтажни работи като подпишат протокол за приемане на строително – монтажни работи за три обекта, въпреки че същите не са извършени. За целта е употребил заплашване с уволнение. Опитът е останал недовършен поради независещи от дееца причини. Подсъдимият е направил опит да принуди и главния инженер да изготви и подпише протокол за приемане строително-монтажни работи на три обекта, като отново е използвал заплаха за уволнение. На вторият подсъдим е повдигнато обвинение за това, че е направил опит да даде подкуп в размер на по 2000 лева на 2 длъжностни лица от „Напоителни системи“ ЕАД, клон Тополница, за да изготвят и подпишат три протокола за извършени строително-монтажни работи във връзка с изпълнението на договори. Делото е насрочено за разпоредително заседание. Началото е в 9.30 часа, съдия-докладчик е Веселин Петричев. \r\nВаня НИКОЛОВА", "date": "2019.05.15", "title": "Пазарджик: Окръжният съд ще гледа дело за злоупотреба със служебно положение на бивш директор на „Напоителни системи“"}
{"url": "http://www.focus-news.net/news/2019/05/15/2658070/blagoevgrad-vavedena-e-oshte-edna-stapka-za-podobryavane-na-administrativnoto-obsluzhvane-v-obshtina-bansko.html", "text": "Въведена е още една стъпка за подобряване на административното обслужване в Община Банско. Това съобщиха от пресцентъра на  Община Банско . Всяка година интересът към електронните услуги, предлагани от община Банско, нараства. За да се улесни и подобри достъпа на гражданите и бизнеса до административните услуги – екипът на общината не спира да ги усъвършенства и доразвива. От миналата седмица потребителите на електронни административни услуги могат да подават своите заявления и с ПИК на НАП, който се получава напълно безплатно от офисите на НАП. Така се цели да се облекчат максимално гражданите и бизнеса, като им предоставяме още една възможност за заявяване на електронни услуги. От няколко дни част от онлайн услугите, предлагани от Община Банско са достъпни и чрез сайта на Държавна агенция електронно управление. Това е още една възможност за достъп до е-услугите , които ще се доразвиват през цялата година. \r\nЗащо да използвате предлаганите от Община Банско електронни услуги? \r\nПредлагаме широка гама на електронни административни услуги – над 80 на брой; \r\nПредлагаме гъвкаво решение при заявяване: \r\n• с Квалифициран електронен подпис /КЕП/; \r\n• чрез ПИК на НАП; \r\n• без електронен подпис, само чрез потребителско име и парола (за „верифицирани“ потребители) \r\nПредлагаме различни канали за получаване на административната услуга:ü \r\n• чрез „Български пощи”; \r\n• в електронен формат на Вашата електронна поща подписана от нас с електронен подпис; \r\n• на място в общината и \r\n• чрез лицензиран куриер. \r\nПредлагаме различни възможности за заплащане на електронната услуга:ü \r\n• по банков път, чрез платежно нареждане; \r\n• чрез мрежата на ЕasyPay; \r\n• чрез виртуален ПОС терминал, с дебитна, или кредитна карта; \r\nЧрез електронните услуги се спестява време за заявяване на услугата в Общината и не на последно място се получава възможност да заявявате електронни услуги 24 часа в денонощието, 7 дни в седмицата.", "date": "2019.05.15", "title": "Благоевград: Въведена е още една стъпка за подобряване на административното обслужване в Община Банско"}
{"url": "http://www.focus-news.net/news/2019/05/15/2658072/teritorialno-statistichesko-byuro-pazardzhik-63-ot-naselenieto-na-oblastta-zhivee-v-gradovete-37-v-selata.html", "text": "Населените места в област Пазарджик са 117, от които 13 са градове и 104 села по данни от края на 2018 година, съобщи за  Радио „Фокус“ – Пазарджик  Гергана Спасова, експерт в Териториалното статистическо бюро в Пазарджик. По думите й, в съответствие с административно-териториалното устройство областта е разделена на 12 общини, като в  пет населени местаживеят от 1 до 50 души. „В края на 2018г. в градовете живеят 160 414 души, или  близо 63% от населението на областта, а в селата – 95 065 или над  37%. Разпределението на населението между градовете и селата в края на годината е резултат от неговото естествено и механично движение. С население над 10 хил. души са шест общини в областта, в които живее 86% от населението“, уточни Спасова. Тя допълни, че най-малка по брой на населението е община Стрелча, в която живеят 4 473 души, или близо 2% от населението на областта, а най-голяма е община Пазарджик – 107 505 души – близо 42%. \r\nАлбена ЖИЛЕКОВА", "date": "2019.05.15", "title": "Териториално статистическо бюро – Пазарджик: 63% от населението на областта живее в градовете, 37% в селата"}
{"url": "http://www.focus-news.net/news/2019/05/15/2658071/evropeyski-izbori-2019-mariya-gabriel-v-shumen-gerb-i-sds-sa-garant-za-evropeyskoto-razvitie-na-balgariya.html", "text": "На тези избори е важно отново да покажем, че ГЕРБ и СДС са гарант за европейското развитие на България. Нашата кауза е България в Европейския съюз, единство и отговорност. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на структурите на ГЕРБ в Шумен и Разград, съобщиха от пресцентъра на  партията . Форумът се проведе в Арена Шумен, като на него присъстваха над 3000 души. \r\n\"Казваме \"не\" на конфронтацията и разделението и \"да\" на взаимното уважение и подадената ръка, за да продължаваме да градим положителния  \r\nимидж на България такъв,   какъвто го имаме, откакто управляват  \r\nпремиерът Борисов и правителството на ГЕРБ. Искаме да продължим да работим за силна България в обединена Европа. На 26 май с номер 12 в бюлетината още веднъж ясно и силно да защитим каузата България и Европа във всеки един от нас, за да има перспектива за младите, подкрепа за предприятията, развитие и на най-малкото населено място\", подчерта водачът на листата на ГЕРБ и СДС.", "date": "2019.05.15", "title": "Европейски избори 2019: Мария Габриел в Шумен: ГЕРБ и СДС са гарант за европейското развитие на България"}
{"url": "http://www.focus-news.net/news/2019/05/15/2658049/georgi-terziyski-api-tol-taksata-shte-se-otrazi-v-negolyama-stepen-v-tsenata-na-gorivata.html", "text": "Тол таксата ще се отрази в неголяма степен в цената на горивата. Това каза председателят на УС на Агенция „Пътна инфраструктура“ в предаването „Сутрешен блок“ на  БНТ . „По наши анализи тол таксата ще се отрази в рамките на маршрут от 400 км в една стотинка на литър и при обратният курс, ако той не е пълен, съответно две стотинки на литър по отношение на разходите за ТОЛ такса“, обясни той. Терзийски уточни, че по отношение на автомобилите от 3 тона и половина до 12 тона предвидените тол такси най-ниските в Европа, а по отношение на автомобилите над 12 тона с различни видове оси- са средни за Европа. „От днес започна първият тестови етап на тол системата, в който ще се осъществява техническият обхват на пътищата, който е 10 800 км. Това е обхватът по заданието на изграждането на системата, а тестовите тарифи са взети от доклада на Световната банка от 2016 година“, съобщи Георги Терзийски. Той обърна внимание, че водачите няма да плащат за този тестов период. Терзийски уточни, че този период е симулационен, тоест екипите ще правят образно казано сухи тренировки.", "date": "2019.05.15", "title": "Георги Терзийски, АПИ:  Тол таксата ще се отрази в неголяма степен в цената на горивата"}
{"url": "http://www.focus-news.net/news/2019/05/15/2658074/evropeyski-izbori-2019-hristo-prodanov-bsp-e-edinstvenata-partiya-s-yasna-programa-za-evropeyskite-izbori-viziya-za-evropa.html", "text": "БСП е единствената партия с ясна програма за европейските избори- „Визия за Европа“. Това каза в сутрешния блок  „Добро утро, България“  на  Радио „Фокус“  зам.-председателят на ПГ на „БСП за България“ Христо Проданов. По думите му обвиненията, че левицата умишлено бяга от темата за Европа са неоснователни. „Европейската тематика за нас е изключително важна и основните акценти са свързани с ниските доходи, с двойните стандарти, с Европа на две скорости, изправянето и противопоставянето на богатите и старите страни членки срещу по-бедните и новите членове в ЕС. Това са основните ни акценти в програмата, но „гейт“-вете взимат връх, защото те са по-близки до съзнанието и бита на хората. Когато обикновеният българин вижда, че някой властимащ си е купил апартамент с частен асансьор, а в същото време в редица болници, училища и т.н.  условията са мизерни, няма как българските избиратели да не се ядосват и да не приемат това като първа и водеща тема“, каза още зам.-председателят на БСП. Христо Проданов коментира още, че добър резултат за БСП на европейските избори ще бъде левицата да бъде първа политическа сила, дори не с повече мандати, но с повече реални гласове. На 26 май ще се направи първата стъпка за сваляне режима „Борисов“, който през последните години постави България в класациите по всички негативни показатели в Европа, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.05.15", "title": "Европейски избори 2019: Христо Проданов: БСП е единствената партия с ясна програма за европейските избори- „Визия за Европа“"}
{"url": "http://www.focus-news.net/news/2019/05/15/2658075/afp-germanskata-ikonomika-se-vrashta-kam-rastezh.html", "text": "През първото тримесечие на годината германската икономика се върна към растеж след слабото представяне през втората половина на 2018 г., предава  AFP . \r\nОфициалните данни показват ръст от 0,4% за периода януари-март 2019 г. Така най-голямата икономика в Европа успя да избегне рецесия след две тримесечия, в които регистрира отрицателен растеж.  Тереза Герова", "date": "2019.05.15", "title": "AFP: Германската икономика се връща към растеж"}
{"url": "http://www.focus-news.net/news/2019/05/15/2658076/evropeyski-izbori-2019-kandidatat-za-evrodeputat-ot-gerb-marin-zahariev-shte-provede-sreshti-v-smolyan-i-rudozem-na-16-may.html", "text": "Кандидатът за член на Европейския парламент от ГЕРБ Марин Захариев ще проведе две срещи на 16 май – четвъртък. Това съобщиха от пресцентъра на  партията . \r\nОт 10.00 часа той ще проведе беседа със студенти във филиала на Пловдивския университет „Паисий Хилендарски“ в Смолян. Тя ще бъде на тема „Обединена Европа – бъдеще, предизвикателства и нови възможности“ и ще се състои в заседателната зала на университета, на ул. „Полк. Дичо Петров“ №32.   \r\nЗа 12.00 часа е планирана среща с жители на община Рудозем, която ще се състои на централния площад, бул. „България“ №11. \r\nВ срещата заедно с него ще участват бившият евродепутат Владимир Уручев и общински съветници от ГЕРБ.", "date": "2019.05.15", "title": "Европейски избори 2019: Кандидатът за евродепутат от ГЕРБ Марин Захариев ще проведе срещи в Смолян и Рудозем на 16 май"}
{"url": "http://www.focus-news.net/news/2019/05/15/2658073/arh-zdravko-zdravkov-ochakvame-do-kraya-na-may-da-priklyuchi-remontat-na-ul-graf-ignatiev.html", "text": "До края на месец май се очаква да приключи мащабният ремонт на ул. \"Граф Игнатиев\". Това заяви в предаването „Сутрешен блок“ по  БНТ  главният архитект на София Здравко Здравков. Той гостува с коментар за ремонтите в центъра на столицата, както и предстоящото обновяване на Борисовата градина. „Качеството на ремонтите изцяло зависи от няколко фактора -проектна документация, строителен надзор и качество на изпълнителите. Очевидно, все някъде в някое от тези три звена нещо е скъсано. Още от 2013 г ние сме в една ситуация да обясняваме на хората проекта с най малките му детайли“, обясни арх. Здравков. „Сериозна е мобилизацията на обекта, има доста забележки, които трябва да бъдат отстранени. Нашето желание е ремонтът да бъде изпълнен качествено и да удовлетворява и нас като възложител на проекта“, коментира той.  \r\nОтносно удължените срокове на ремонт на централните улици \"Шести септември\" и \"Иван Вазов\" заради подмяна на инсталация на дружеството \"Топлофикация\", Здравков беше категоричен, че вината за това е именно на компанията. „В момента в който започнаха ремонтите, се оказа, че трябва да се промени и шахта на \"Топлофикация\" на кръстовището на \"Иван Вазов\" с \"Шишман\". Оперативен център беше направен още преди две години, имахме срещи със \"Софийска вода\", ЧЕЗ и \"Топлофикация\", на които беше заявено, че няма да се правят ремонти. Аз като главен архитект, не се занимавам с координацията на процеса, но те заявиха, че няма да правят ремонти“, посочи Здравков.  \r\nАрх. Здравков обясни още, че в момента тече конкурса за ремонт на пл. \"Света Неделя\", за който има 14 кандидата. „Апелирам дебатът да бъде в ранна фаза на конкурсите“, подчерта архитектът. \r\nОтносно Борисовата градина, той беше категоричен, че спечелилият проект на арх. Ковачев е най-консервативен и предвижда запазване изцяло на съществуващото в парка. \r\nПо въпроса за строителството на два небостъргача в София, арх. Здравков заяви, че такава сграда в квартал \"Стрелбище\" няма да има и теренът е отреден за озеленяване. По въпроса за спорната сграда в \"Лозенец\", той обясни, че казусът е от 2007 г., издадена е заповед за спиране на строежа от ДНСК, която собственикът обжалва и сега предстои съдебен процес. \r\n„Не ми оказват натиск, но трябва да се отбележи, че материалният интерес към жилищното строителство в София е огромен и всеки инвеститор има интерес да получи по-бързо своите документи“, заяви на финала на разговора арх. Здравков.", "date": "2019.05.15", "title": "Арх. Здравко Здравков: Очакваме до края на май да приключи ремонтът на ул. „Граф Игнатиев“"}
{"url": "http://www.focus-news.net/news/2019/05/15/2658068/parlamentat-osvobodi-rumen-porozhanov-i-naznachi-desislava-taneva-za-ministar-na-zemedelieto-hranite-i-gorite.html", "text": "Парламентът прие със 121 гласа „за“ и 5 „против“ оставката на министър Румен Порожанов като министър на земеделието, храните и горите и назначи на негово място народния представител от ГЕРБ и председател на парламентарната земеделска комисия Десислава Танева, предаде репортер на  Агенция „Фокус“ . Оставката на Румен Порожанов бе подадена вчера заради започналото разследване за злоупотреби с европейски средства в ДФ „Земеделие“, когато институцията е ръководена от него. В мотивите за решението си той посочи, че не желае атаката срещу него да влияе на работата на правителството. Още вчера премиерът Бойко Борисов предложи за негов заместник Десислава Танева. Тя е била министър на земеделието и храните от 7 ноември 2014 до 27 януари 2017 г. във втория кабинет на Бойко Борисов. \r\nЦветилена СИМЕОНОВА", "date": "2019.05.15", "title": "Парламентът освободи Румен Порожанов и назначи Десислава Танева за министър на земеделието, храните и горите"}
{"url": "http://www.focus-news.net/news/2019/05/15/2658078/stara-zagora-preskonferentsiya-za-proekt-badeshte-bez-agresiya-shte-se-provede-v-obshtinata-na-16-may.html", "text": "Пресконференция за проект  „Бъдеще без агресия“ ще се проведе в общината.Това съобщиха от пресцентъра на  Общината . „Целта е да се променят нагласите на младежите по отношение на агресията чрез иновативни подходи за развиване на граждански и социални компетентности. Проектът е насочен към младите хора (с приоритет към младите момичета) и техните родители и предлага действащ модел за борба с агресията в съвременното българско училище“, сподели ръководителят на проекта Антония Коева-Иванова. \r\nЦелевите групи са ученици, родители, педагози, психолози от старозагорски училища. Участници в проекта са ученици от 4 клас от  СУ „Васил Левски“, ученици от 5 клас от Шесто основно училище „Св. Никола“ , деветокласници от ГПЧЕ „Ромен Ролан“, десетокласници от НПГВМ „Ив. Павлов“  и студенти първи курс от Медицински колеж при Тракийски университет  Стара Загора. При избора водеща е била идеята да се обхванат ученици от всички възрасти – от начален до гимназиален етап и първи курс на висшето образование поради значимостта на проблема.  \r\nЗа реализиране на дейностите по проекта  ще се заложи и на създадените вече добри партньорски взаимоотношения с: Обществен дарителски фонд Стара Загора, Община Стара Загора, Обществен посредник Стара  Загора, Местна комисия за борба с противообществените прояви на малолетни и непълнолетни, Районен и Окръжен съд , Детска педагогическа стая – Стара Загора, Прокуратура Стара Загора, училищни настоятелства. \r\nПресконференция за проекта ще се проведе на 16 май от 14.00 часа в зала „Фоайе“ на Община Стара Загора.", "date": "2019.05.15", "title": "Стара Загора: Пресконференция за проект  „Бъдеще без агресия“ ще се проведе в общината на 16 май"}
{"url": "http://www.focus-news.net/news/2019/05/15/2658077/varna-vremenna-organizatsiya-za-dvizhenie-e-vavedena-po-avtomagistrala-hemus-ot-km-421-do-km-425-poradi-remonti.html", "text": "Временна организация за движение е въведена по автомагистрала „Хемус“ от км 421 до км 425 поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Ремонтите се осъществяват от пътен възел „Летище“ до град Варна в платното посока София – Варна. Очаква се те да приключат днес. Ремонти се извършват в още два участъка на автомагистралата. Движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна. Ограничено е качването и слизането в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Преминаването в участъка от пътен възел „Повеляново“ до „Слънчево” от км 406 до км 416 се осъществява двупосочно в платното посока Варна. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. Пътните настилки на територията на областта са предимно сухи. Видимостта е добра в сутрешните часове на деня. \r\nБояна АТАНАСОВА", "date": "2019.05.15", "title": "Варна: Временна организация за движение е въведена по автомагистрала „Хемус“ от км 421 до км 425 поради ремонти"}
{"url": "http://www.focus-news.net/news/2019/05/15/2658080/kyustendil-patnite-nastilki-v-oblastta-sa-mokri.html", "text": "Пътните настилки в областта са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Продължават ремонтните дейности на асфалтовата настилка по пътя Слокощица – Богослов. Въведено е движение в една лента  по път III-6202 Слокощница – Богослов от км 4+000 до км 8+000 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 17 май. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.05.15", "title": "Кюстендил:  Пътните настилки в областта са мокри"}
{"url": "http://www.focus-news.net/news/2019/05/15/2658079/evropeyski-izbori-2019-sergey-stanishev-pes-ima-realen-shans-prezidentat-na-ek-da-e-sotsialist.html", "text": "Има реален шанс Франс Тимерманс да стане президент на ЕК. 25 години президентът на Комисията е от ЕНП. След успешното представяне на социалистите, ще имаме най-вероятно девет премиера в Европейския съвет и единадесет еврокомисари в новия състав на ЕК. Нашата цел е да сформираме ново ляво-центристко мнозинство в ЕП. Това е нашата амбиция за промяна. Франс Тимерманс е много диалогичен и чува всички доводи и аргументи. Това каза за БНТ, президентът на ПЕС и кандидат за евродепутат от \"БСП за България\" Сергей Станишев, съобщиха от пресцентъра на  БСП . Според него веруюто на Тимерманс е Европа да е силна и единна, а не разделена на силни началници и такива, които да изпълняват. \"Тези избори са ключови и хората ще кажат дали искат статуквото, или промяна. Това важи и за Европа. В България управлява ГЕРБ в коалиция с националистите, с подкрепата на ДПС, в голяма степен. Кой управлява в Европа? Същите - ЕНП с европейските консерватори и реформисти, които са националистически настроени и либералите. Еднакво е статуквото и тук, и там. Битката на БСП е за промяна в България, както и на европейските социалисти е за промяна на една социална България и Европа\", обясни той. \r\nСпоред президента на ПЕС няма да има националистическо цунами, както се опитват да ни убедят анализатори, но вероятно ще има ръст на националистическите партии и добави, че в Европа този тип формации  нямат обща цел и са в постоянни конфликти. \"Десните предадоха идеята за солидарността и единността и всеки да се чувства с по-добра перспектива. Те заложиха на пазара и макроикономическите механизми. Разрушиха социалната тъкан на много общества. Има огромно обедняване на хората в много страни. 42% от хората в България са под линията на бедността или живеят в тежки материални лишения, според НСИ. Необходимо е повишаване на доходите и борба с бедността\", каза още Сергей Станишев. Той припомни че манифестът на ПЕС - \"Нов социален договор за Европа\" е истински ляв документ, с конкретни социални мерки. \"Такава фундаментална промяна трябва да се случи и в ЕС, и в България\", отсече кандидатът за евродепутат от левицата. Той беше категоричен, че е работил и ще работи с всички български евродепутати по въпросите, които касаят българския национален интерес. \r\n\"България е в ЕС. Нейното настояще и бъдеще е свързано с неговото развитие. Затова трябва да се борим той да бъде такъв, какъвто искаме и да го има - справедлив, със солидарност между страните, социален и да няма разделение на ядра и периферии в него. Това е най-голямата заплаха за България - да бъдем изтласкани в периферията.\"  По думите му, именно социалната политика е в основата на линията на евросоциалистите, и тя отговаря и на интересите на България, която е най-бедната страна в ЕС. Станишев добави още, че хората трябва да са в центъра на вниманието, а не корпорациите и пазарът. Според него има политически сили, които залагат в кампанията и политиката си на несигурността, и страховете на хората. \r\nПомолен да коментира ситуацията с оставката на земеделският министър Порожанов, Станишев заяви, че подобен акт би отпушил събраната негативна енергия. \"Хората са гневни, че институциите в страната не функционират достатъчно ефективно и прозрачно. В крайна сметка за какво са еврофондовете? Те са израз на европейската солидарност към България, да се помогне на страната ни, която е по-назад в социално, икономическо и инфраструктурно отношение да навакса и да се приближи до средния стандарт в ЕС. Когато има злоупотреба с еврофондове, това е скандално и трябва да има променени механизми на по-стриктен контрол, така че и европейските данъкоплатци да са сигурни, че парите им се използват по предназначение и реално да се помогне на икономиката ни\", обясни президентът на ПЕС. Според него у нас непрекъснато се говори за еврофондове, но реално те отивали в ръцете на един кръг от хора. \"21 години след членството ни в ЕС сме все на опашката. Значи имаме проблем тук - у нас\", заключи Сергей Станишев.", "date": "2019.05.15", "title": "Европейски избори 2019: Сергей Станишев, ПЕС: Има реален шанс президентът на ЕК да е социалист"}
{"url": "http://www.focus-news.net/news/2019/05/15/2658083/pleven-dvizhenieto-v-uchastak-ot-pat-ii-13-knezha-iskar-se-osashtestvyava-s-povisheno-vnimanie-poradi-remontni-deynosti.html", "text": "Движението по път II-13 Кнежа – Искър от км 77+000 до км 78+000 се осъществява с повишено внимание поради изкопни ремонтни дейности. Това съобщиха за  Радио „Фокус“  от Областно пътно управление – Плевен. Срокът за завършване на ремонта е до 17 май. Пътните настилки в областта са сухи. Очакват се валежи от дъжд и е обявен жълт код за силен вятър. Температурите са между 18° и 23°.   \r\nДо 16 юни е ограничено движението по път Ясен – Дисевица – Петърница – Катунец. Временно е ограничено движението и по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За преминаващите по пътя Бяла – Ботевград от Луковит транзитно през град Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през село Радомирци до обхода на Долни Дъбник, град Искър, Кнежа, до село Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.05.15", "title": "Плевен: Движението в участък от път II-13 Кнежа – Искър се осъществява с повишено внимание поради ремонтни дейности"}
{"url": "http://www.focus-news.net/news/2019/05/15/2658084/mvr-edin-e-zaginal-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 19 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 30 леки пътни произшествия, без загинали и ранени. От началото на месеца жертвите на пътя са 17, а от началото на годината 161. В сравнение със същия период на миналата година загиналите при катастрофи са с 7 по-малко.", "date": "2019.05.15", "title": "МВР: Един е загинал, а 19 са ранени при катастрофи в страната през изминалото денонощие"}
{"url": "http://www.focus-news.net/news/2019/05/15/2658063/evropeyski-izbori-2019-hristo-prodanov-bsp-ostavkata-na-ministar-rumen-porozhanov-e-zasluzhena-no-zakasnyala.html", "text": "Оставката на министър Румен Порожанов е заслужена, но закъсняла. Това каза в сутрешния блок  „Добро утро, България“  на  Радио „Фокус“  зам.-председателят на ПГ на „БСП за България“ Христо Проданов. По думите му това е поредното доказателство за двойния аршин, с който мерят моралистите- управляващи. „При министрите, назначени от самия Борисов, нещата стават по-бързо, докато тези, назначени от този, който е над Борисов, според нас Делян Пеевски, нещата стават по-трудно и с неговата благословия. Това за корупцията е емблемата на това управление. За тези две години са сменени 9 министри, от тях – 7 са сменени с предположение за мотиви за корупция. Като сложим към тях и редицата зам.-министри, шефове на отдели, представители на тяхната парламентарна група – това е емблемата на това управление, корупция, корупция и корупция“, каза още зам.председателят на ПГ на БСП. Христо Проданов коментира още, че основният проблем на управляващите, този с корупцията, е причината за непрестанните скандали във властта. Освен гейтовете, липсва политика за управление и развитие на България, а хората се умориха от това, допълни Проданов. \r\nВиктория МЕСРОБОВИЧ- КУВЕНДЖИЕВА", "date": "2019.05.15", "title": "Европейски избори 2019: Христо Проданов, БСП: Оставката на министър Румен Порожанов е заслужена, но закъсняла"}
{"url": "http://www.focus-news.net/news/2019/05/15/2658085/pregled-na-osnovnite-temi-vav-varnenskiya-pechat.html", "text": "„Всеки трети във Варненско няма пари за почивка“, е водещото заглавие на  вестник „Черно море“ . Всеки трети от Варненско се страхува от непредвидени разходи и няма пари за почивка. Почти всеки втори пък прави икономии от отопление. Това показват резултатите от анкета за определяне качеството на живот във Варненска област, проведена от Териториално статистическо бюро – Североизток. Най-голям брой хора в област Варна изпитват ограничения по отношение на почивката извън дома (39,4%), възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (40,2%), както и ограничения при отоплението на жилището си (45,9%). „Общината търси доброволци от 16 до 29 г.“, съобщава изданието. Община Варна стартира кампания за набиране на младежи на възраст между 16 и 29 г. за полагане на доброволчески труд в местни неправителствени организации и институции в следните сфери: екология, изкуство, култура, опазване на историческото наследство, спорт и туризъм, медийно обслужване, социални дейности и др. Регистрираните доброволци ще бъдат ангажирани за период от един до два месеца през лятото в неправителствена организация съобразно заявените предварително интереси (от 4 до 6 ч. на ден, 5 дни седмично). „ИУ – Варна отпразнува 99-и рожден ден“, е друг акцент в броя. 99-ия си рожден ден отбеляза на 14 май Икономически университет – Варна, само на година разстояние от вековния си юбилей. Поздравителен адрес изпрати министърът на образованието и науката Красимир Вълчев, чрез който поздрави всички, които „влагат знания, опит и усилия за утвърждаването на Икономическия университет в европейското и световното пространство“. „Хванаха 161 пияни и дрогирани шофьори“, е друго заглавие в броя. От началото на годината във Варненска област са констатирани 116 случая на шофиране след употреба на алкохол. В 62 от тях са образувани досъдебни производства, тъй като водачите са карали с над 1,2 промила в кръвта. Това съобщи шефът на отдел „Пътна полиция“ в ОД на МВР главен инспектор Петко Камбуров. Пресконференцията бе по повод старта на кампанията „Не шофирай, ако си пил!“, която ще продължи до 31 май. Други 45 шофьори са дали положителни проби за дрога. „Спират строителството в курортите“, съобщава вестникът. Със заповед на кмета Иван Портних от 15 май до 1 октомври се забранява извършването на всички видове строителни и монтажни работи на територията на комплексите Златни пясъци, Св. св. Константин и Елена, кк „Чайка“, КЗ „Прибой“, курортна зона – местност Манастирски рид. Спира се достъпът на тежка строителна механизация и на всякакви превозни средства, доставящи строителни материали в комплексите. Изключение се допуска за неотложни аварийноремонтни дейности, съгласно чл. 15 от Закона за устройство на Черноморското крайбрежие (ЗУЧК). „100 ентусиасти ще изминат 50 км в региона за ден“, е заглавие от трета страница. Изпитание за волята и издръжливостта предлага 50-километровият поход, организиран от Клуба по пешеходен туризъм „Нови хоризонти“ към ТД „Родни балкани“. Пешеходното предизвикателство ще се проведе на 19 май. Точно 100 участници бе предварително обявената група. Желаещите да се любуват на прекрасните гледки в околностите на Варна я запълниха още преди края на предварително обявения срок за записване.", "date": "2019.05.15", "title": "Преглед на основните теми във варненския печат"}
{"url": "http://www.focus-news.net/news/2019/05/15/2658089/pazardzhik-do-1700-ch-dvizhenieto-ot-km-84-do-km-85-na-avtomagistrala-trakiya-v-posoka-sofiya-shte-se-osashtestvyava-v-izprevarvashtata-lenta-poradi-remontni-deynosti.html", "text": "До 17.00 ч. движението от км 84 до км 85 на автомагистрала „Тракия“ в посока София ще се осъществява в изпреварващата лента поради ремонтни дейности. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като се съобразяват с пътната сигнализация.", "date": "2019.05.15", "title": "Пазарджик: До 17.00 ч. движението от км 84 до км 85 на автомагистрала „Тракия“ в посока София ще се осъществява в изпреварващата лента поради ремонтни дейности"}
{"url": "http://www.focus-news.net/news/2019/05/15/2658086/kyustendil-kmetovete-na-malkite-naseleni-mesta-v-oblastta-shte-provedat-mesechno-saveshtanie.html", "text": "Кметовете на малките населени места в Кюстендил ще проведат месечно съвещание. Това съобщи за  Радио „Фокус” – Кюстендил  Пламен Илиев, кмет на село Соволяно. Заседанието ще се проведе от 10.00 часа в залата на Възрожденското училище. Очакванията са основна тема на заседанието да бъде подготовката за черешовата кампания и основните отговорности на кметовете на малките населени места в нея. Ще бъде засегната и темата за опазване на черешовата продукция. По време на срещата ще бъдат обсъдени и други актуални теми и въпроси, свързани с малките населени места. \r\nВенцеслав ИЛЧЕВ", "date": "2019.05.15", "title": "Кюстендил: Кметовете на малките населени места в областта ще проведат месечно съвещание"}
{"url": "http://www.focus-news.net/news/2019/05/15/2658087/sport-atleticheskata-komisiya-na-kaliforniya-podkrepi-kobrata-sreshtu-dinu.html", "text": "Звездата ни в професионалния бокс Кубрат Пулев имаше повод и за радост след присъдите, които произнесе Атлетическата комисия на Калифорния по двете жалби срещу него.  \r\nМакар да загуби по първата от Джени Суши, Пулев все пак бе подкрепен от членовете на комисията по втората – от Богдан Дину. Румънецът претендираше, че е получил неправомерен удар в тила, от който Кубрат е получил предимство и който е повлиял на крайния резултат.   \r\nСпоред комисията обаче ударите на българина не попадат в графата „умишлени нарушения“ и затова победата му остава, пише boxingscene.com.  \r\nВенцислав ДРАГОМАНОВ", "date": "2019.05.15", "title": "Спорт: Атлетическата комисия на Калифорния подкрепи Кобрата срещу Дину"}
{"url": "http://www.focus-news.net/news/2019/05/15/2658088/blagoevgrad-zemetresenie-s-magnitud-3-po-skalata-na-rihter-e-registrirano-kray-bansko.html", "text": "Земетресение с магнитуд 3 по скалата на Рихтер е регистрирано край Банско около 9.15 часа тази сутрин. Това съобщи за  Агенция „Фокус“  дежурният сеизмолог от Националния институт по геофизика, геодезия и география към БАН. Няма данни трусът да е усетен от населението. Дълбочината на земетресението е 15,6 км.  \r\nТеодора ПАТРОНОВА", "date": "2019.05.15", "title": "Благоевград: Земетресение с магнитуд 3 по скалата на Рихтер е регистрирано край Банско"}
{"url": "http://www.focus-news.net/news/2019/05/15/2658069/el-pais-ispaniya-iztegli-fregata-si-ot-amerikanskata-boyna-grupa-v-persiyskiya-zaliv.html", "text": "Действащият министър на отбраната на Испания Маргарита Роблес обяви изтеглянето на фрегатата \"Мендес Нунес\" от военноморска група в Персийския залив, ръководена от САЩ. Решението е взето с оглед промяната от страна на Вашингтон на първоначалната мисия на бойната група, отбелязва испанският национален ежедневник  El Pais .  \r\nРоблес подчерта, че решението е техническо и военно, а не политическо, и че Мадрид взима предвид позициите на Вашингтон. \"Ние уважаваме решението и когато целите на бойната група бъдат върнати към предварително планираното с участието на испанския флот, ще възобновим [мисията]\", поясни военният министър на Мадрид. Уточнява се, че испанската фрегата ще се присъедини отново към флота, след като той достигне водите на Индийския океан. \r\n\"Ангажиментът на Испания е към Европейския съюз и международните организации и ние винаги ще зачитаме общите ни позиции\", допълни Роблес. \r\nГоворейки в Брюксел на среща на министрите на ЕС, Роблес подчерта, че Испания и САЩ са постигнали споразумение преди две години за включване на \"Мендес Нунес\" с 215 моряци на борда в мисия за обучение, която отбелязва 500-та годишнина от първата обиколка на Земята от изследователите Фердинанд Магелан и Хуан Себастиан Елкано. Но на 5 май Вашингтон обяви, че ще изпрати флота, воден от самолетоносача \"Ейбрахам Линкълн\", в Персийския залив на фона на нарастващото напрежение между САЩ и Иран. \"Когато виждам, че има отклонение от споразумението, чувствам, че е по-добре временно да се оттеглим от него\", подчерта испанският министър на отбраната.  \r\nИспанският действащ министър на външните работи Жозеп Борел омаловажи решението на Испания. След като призна, че \"това е сложна ситуация\", той заяви, че \"не трябва да се приема толкова тежко\". \r\nИспания се стреми да избегне неволно отприщване на всякакъв вид конфликт с Иран на фона на нарастващото напрежение между Вашингтон и Техеран. Флотът вече е пресякъл пролива Баб-ел-Манбед, който се присъединява към Червено море и Индийския океан, и се отправи към Ормузкия пролив, където ще навлезе Персийския залив. Това обаче ще се случи без участието на испанския кораб, подчертават от редакцията. \r\nИнтегрирането на \"Мендес Нунес\" в бойната група (в която няма други чуждестранни кораби, освен испанският) беше планирано с цел подобряване на оперативната съвместимост. Мисията трябваше да продължи шест месеца, от края на април до 31 октомври тази година, когато испанският кораб трябваше да акостира в пристанището на Сан Диего (Калифорния), след като пресече Средиземно море, Червено море, Индийския океан, Южнокитайско море и Тихия океан. Групата включва самолетоносача \"Ейбрахам Линкълн\", който превозва 85 изстребителя на борда, ракетни крайцери, три разрушители, логистичен кораб и подводница.  Тереза Герова", "date": "2019.05.15", "title": "El Pais: Испания изтегли фрегата си от американската бойна група в Персийския залив"}
{"url": "http://www.focus-news.net/news/2019/05/15/2658081/mkd-makedoniya-tirana-otmeni-rabotnite-vizi-za-albantsite-ot-makedoniya-i-cherna-gora.html", "text": "Правителството в Тирана отмени работните визи за албанците от Македония и Черна гора, съобщава скопското електронно издание  МКД , като се позовава на информация от Balkan Insight. \r\nОт кабинета на Еди Рама поясниха, че решението е част от правителствената политика за улесняване на връзките между албанците в региона. Това означава, че занапред всички албанци ще имат възможност свободно да търсят работа. Ограничения ще има само за онези длъжности, за които се изисква албанско гражданство.  \r\nПо-рано правителството на Рама взе подобно решение и за албанците от Косово и тези от Прешевската долина в Сърбия. \r\nВ Черна гора живеят около 5% албанци, главно в югозападната част на страната. Равнището на безработица в държавата е 16%, но в районите, в които живеят албанци, този процент достига до 22. \r\nАлбанците в Македония са най-голямото етническо малцинство, което според последното преброяване на населението от 2002 г. съставлява почти една четвърт от населението на страната. Според някои оценки повече от 200 000 албанци, търсещи работа, вече са емигрирали в западноевропейски страни. Тереза Герова", "date": "2019.05.15", "title": "МКД (Македония): Тирана отмени работните визи за албанците от Македония и Черна гора"}
{"url": "http://www.focus-news.net/news/2019/05/15/2658059/magdalena-miltenova-bssit-pritesnitelno-e-startirane-na-tol-sistemata-bez-tya-da-e-doizgradena-i-dokazano-funktsionirashta.html", "text": "Притеснително е стартиране на тол системата без тя да е доизградена и доказано функционираща е необяснимо. Това каза за сутрешния блок  „Добро утро, България“  на  Радио „Фокус“  председателят на Конфедерацията на автобусните превозвачи Магдалена Милтенова. По думите й основен проблем на този етап е липсата на пътна карта, кои пътища ще бъдат обхванати от тол таксите. Необходимо е и осигуряването на алтернативни маршрути, защото главната цел на системата е обхващането на транзитния трафик. С въвеждането на тол система на второкласни и третокласни пътни мрежи ще бъде натоварен българския бизнес, което ще доведе до увеличаване на цените, засягайки крайния потребител, добави още тя. „За всяко населено място увеличението ще бъде различно. Ако в един автобус пътуват 50 човека и на тях трябва да разделите 50 лева увеличение, те ще бъдат по 1 лев. Ако пътуват 10 човека – сумата ще бъде доста по-завишена и това директно ще рефлектира върху малките населени места, където няма необходимия пътникопоток, където пътуват по 2-3 пътници. Те ще трябва да поемат това увеличение. Затова ние настояваме за ясни правила. Ние сме за въвеждането на тол системата, смятаме че това е справедливият начин за заплащане на ползването на пътната инфраструктура, но трябва да има ясни и конкретни правила, които към настоящия моменти няма“, обясни председателят на Конфедерацията на автобусните превозвачи. Магдалена Милтенова коментира още, че автобусния бранш има голям проблем, защото участвайки в обществените поръчки се сключват договори с фиксирани цени. От тук идва проблемът, какво се случва с договорите и превозвачите, каза още тя. По думите й от една страна ако не се  увеличат цените на билетите – това ще доведе до фалит на предприятия, но от друга страна, ако се допусне възможност за увеличаване на цената, това ще означава да се засегне крайния потребител.  \r\nВиктория МЕСРОБОВИЧ-КУВЕНДЖИЕВА", "date": "2019.05.15", "title": "Магдалена Милтенова, БССИТ: Притеснително е стартиране на тол системата без тя да е доизградена и доказано функционираща"}
{"url": "http://www.focus-news.net/news/2019/05/15/2658082/ministar-desislava-taneva-parvite-mi-deystviya-shte-badat-za-reshavaneto-na-ezhednevnite-problemi-na-zemedeltsite-koito-ne-sa-malki.html", "text": "Първите ми действия като министър ще са за решаването на ежедневните проблеми на земеделците, които не са малки. Това каза пред журналисти новоизбраният министър на земеделието, храните и горите Десислава Танева след встъпването ѝ в длъжност, предаде репортер на  Агенция „Фокус“ . „Моментът, в който става настоящата смяна, е пикът на една предизборна кампания – изключително изострена и нетипична за едни европейски избори. Със сигурност това дава отражение върху начина, по който се възприема смяната“, заяви Танева. Тя обясни, че се е занимавала само със земеделие в професионалния си път. „И в този смисъл няма нищо изненадващо. Има много проблеми на ежедневието, има репутационни проблеми и тях трябва да решаваме“, коментира Десислава Танева. „Аз съм човек, който е познат, включително и от предходния ми мандат в министерството. Следвам политиките на открит диалог, на програма, на планиране“, обясни Танева и изтъкна, че ще следва политиката в земеделието на ГЕРБ и голямата управленска коалиция. „Първите действия трябва да са ежедневните проблеми на земеделците, а те не са малки“, каза още тя. \r\nЦветилена СИМЕОНОВА", "date": "2019.05.15", "title": "Министър Десислава Танева: Първите ми действия ще бъдат за решаването на ежедневните проблеми на земеделците, които не са малки"}
{"url": "http://www.focus-news.net/news/2019/05/15/2658091/pregled-na-osnovnite-temi-vav-velikotarnovskiya-pechat.html", "text": "„Внук на търновска учителка спечели наградата „Еми “ е заглавие от областния  всекидневник „Янтра Днес” . Операторът Калин Иванов, който е с великотърновски корени, спечели награда “Еми“ за четвърти път. Нашенецът взе приза в категория “Развлекателна програма“ на 62-рата церемония на телевизионните “Оскар“-и. Иванов бе отличен с наградата за операторско майсторство при заснемането на късометражен филм – историята на афроамериканска гримьорка. \r\n“Великотърновци притеснени, че новият скулптурен парк е опасен“ е друго заглавие от ежедневника. Само ден след монтирането на новите скулптури в парк “Колю Фичето” вълна от недоволство заля В. Търново. Великотърновци  се опасяват, че  играещите в близост деца могат да се наранят на творбите с ръбати форми. Десетки хора се обърнаха с молба за съдействие и към в. “Янтра ДНЕС”, който първи съобщи създаването на скулптурния парк. \r\n„Откриват паметник на Атанас Буров за празника на Горна Оряховица“ е заглавие от страница четири на ежедневника. “Студенти от медицинския филиал ще изследват търновци безплатно“ четем на страница девет. На страница дванадесет е публикуван материал със заглавие “Александър Момински и Кристина Енчева станаха “Принц и принцеса на В. Търново“. \r\nНа спортната страница на вестник „Янтра Днес“ четем “Красимир Балъков пое националния тим“. \r\n„Къщите за гости стават новата индустрия на старата столица“ е заглавие от първа страница на другия областен  ежедневник “Борба“ . Над 70 къщи за гости вече официално съществуват на територията на Велико Търново, а броят им нараства значително спрямо миналата година, информира зам.-кметът Снежана Данева-Иванова. Превръщането на частен дом в къща за гости с ниска категория е новата индустрия на Велико Търново, а прогнозите са, че още тази година броят на леглата в къщите, както и апартаментите, които се дават за нощувки  на туристи, значително ще изпревари тези в хотелите, които в града са 30. \r\n„157 възрастни болни и инвалиди в Търновската община ще получават здравно-социални услуги в домовете си“ е друга тема от ежедневника. 157 души от Велико Търново и прилежащи села ще получават здравно-социални услуги в домовете си. Това ще се случи чрез финансиране на проект на старопрестолната община, одобрен от социалното министерство. За тази цел ще бъдат отпуснати близо 400 000 лв., осигурени от ОП „Развитие на човешките ресурси“. \r\n„За два месеца затварят движението в старата част на Велико Търново“, „Паметник на Атанас Буров откриват в Горна Оряховица“ и „В Ново село мулчер смила саморасли дървета и храсти и прави швейцарски поляни“ са други заглавия от страниците на всекидневника. \r\n“Краси Балъков стана първият търовец – треньор на националния отбор по футбол, „Иво Димитров ще кара горнооряховския „Локомотив“, клубът дължи 160 хиляди лева на държавата“, “18 отличия за великотърновските каратеки от купа “Алеко“ са заглавията от спортната страница на изданието.", "date": "2019.05.15", "title": "Преглед на основните теми във великотърновския печат"}
{"url": "http://www.focus-news.net/news/2019/05/15/2658092/kyustendil-mayskite-muzikalni-dni-prodalzhavat-s-operen-kontsert.html", "text": "Майските музикални дни в Кюстендил продължават с оперен концерт. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът  „OPERA VIVA” ще започне от 19.00 часа в Художествена галерия „Владимир Димитров – Майстора” – Кюстендил. Проф. Павел Герджиков ще представи млада генерация оперни певци на България. Концертът се посвещава на 120-годишнината от рождението на големия български композитор Панчо Владигеров. Клавирният съпровод ще бъде на Мира Искърова. В програмата е включена музика от Дворжак, Глинка, Моцарт, Рахманинов и други. \r\nВенцеслав ИЛЧЕВ", "date": "2019.05.15", "title": "Кюстендил: Майските музикални дни продължават с оперен концерт"}
{"url": "http://www.focus-news.net/news/2019/05/15/2658093/vratsa-35-godishna-zhena-e-nastanena-v-bolnitsata-v-byala-slatina-sled-kato-e-blasnata-ot-lek-avtomobil-v-selo-borovan.html", "text": "На 14 май 2019 г., в 14.35 ч. лек автомобил, управляван от жител на Бяла Слатина, блъснал 35-годишна жена в село Борован. Това съобщиха от  ОДМВР-Враца . Пробата за алкохол на шофьора е отрицателна. Жената е настанена в болницата в Бяла Слатина. Образувано е досъдебно производство.", "date": "2019.05.15", "title": "Враца: 35-годишна жена е настанена в болницата в Бяла Слатина, след като е блъсната от лек автомобил в село Борован"}
{"url": "http://www.focus-news.net/news/2019/05/15/2658094/burgas-87-godishna-zhena-e-blasnata-ot-lek-avtomobil-v-rayona-na-blok-47-v-zhk-zornitsa.html", "text": "87-годишна пешеходка е блъсната от лек автомобил в района на блок 47 в ж.к „Зорница“. Това съобщи за  Радио „Фокус“ – Бургас  Цветелина Рандева от ОДМВР – Бургас. Около 9.00 часа лек автомобил с бургаска регистрация при движение на заден ход блъска 87-годишна жена, която е с нараняване в областта на главата и е откарана в УМБАЛ - Бургас. По първоначални данни пострадалата жена не е със сериозни травми. Инцидентът не е възникнал на пешеходна пътека.", "date": "2019.05.15", "title": "Бургас: 87-годишна жена е блъсната от лек автомобил в района на блок 47 в ж.к „Зорница“"}
{"url": "http://www.focus-news.net/news/2019/05/15/2658097/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, съобщиха за  Радио „Фокус“ – Видин  от Областно пътно управление. Натоварен е трафикът в посока за Дунав мост 2, пътуват предимно тежкотоварни автомобили. Най-натоварен е участъкът между Дунавци и Видин. На граничния пункт „Дунав мост 2“ има километрична опашка от тежко товарни автомобили. От граничния пункт съобщиха, че работят всички гишета. На другите два гранични пункта в областта – Връшка чука и Брегово трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.15", "title": "Видин: Мокри са пътните настилки в областта"}
{"url": "http://www.focus-news.net/news/2019/05/15/2658100/", "text": "Човечеството има сериозен глобален проблем във връзка с климатичните промени, необходими са незабавни действия. Това каза за сутрешния блок „Добро утро, България“ на Радио „Фокус“ експертът по климатичните промени от „Фонд за дивата природа“ Георги Стефанов по повод Световния ден на климата. По думите му основните причини за негативните тенденции са високите нива на вредни емисии и повишаването на температурата всяка година, а доказателствата за негативните последици са вече факт.“ Няма значение в коя географска ширина се намираме, защото промените са всеобхватни и глобални. Ще дам един пример от последните дни, докато при нас през последния уикенд имахме сняг по високите части на планините, то по най-северните части на Сибир температурите прехвърляха 30 градуса. Тези аномалии в крайна сметка вече се виждат и имат риск за здравето и биоразнообразието“, каза Георги Стефанов. Той уточни, че климатичните аномалии стават все по-видими и по-чести. Добрата новина е, че това кара политическите лидери и бизнеса да се активизират все повече. Той допълни, че в Комисията по околна среда към страните от Г-7 са приели извънредна декларация, която ще мобилизира най-големите страни за справяне с проблемите на загубата на биоразнообразие, последвали от климатичните проблеми. \r\nВиктория МЕСРОБОВИЧ-КУВЕНДЖИЕВА", "date": "2019.05.15", "title": "Георги Стефанов, WWF: Човечеството има сериозен глобален проблем във връзка с климатичните промени, необходими са незабавни действия"}
{"url": "http://www.focus-news.net/news/2019/05/15/2658098/der-standard-avstriya-avstriyskiyat-prezident-se-sreshta-s-putin-prizova-za-tarpenie-v-otnosheniyata-s-rusiya.html", "text": "Президентът на Австрия Александър Ван дер Белен ще бъде приет за среща от държавния глава на Руската федерация Владимир Путин, която ще се проведе в следобедните часове на деня в черноморския курорт Сочи, съобщава националният ежедневник  Der Standard . \r\nПреди отпътуването си, Ван дер Белен подчерта, че проявява разбиране към Русия и призова за търпение в отношенията с Москва. \"Има нещо общо между руснаците и австрийците, необходимо е търпение, няма смисъл да очакваме да успеем да решим множество трудни проблеми за пет минути\", предупреди австрийският президент преди срещата с руския си колега. \r\nСъщевременно държавният глава на Австрия отправи критики към САЩ. Той подчерта, че \"нормалната дипломация\" изисква диалог и опит да се погледне през очите на насрещната страна. \"Има държави, които не следват този път, и аз не мисля, че това е нещо хубаво\", заяви Ван дер Беллен, визирайки администрацията на президента на САЩ Доналд Тръмп.  \r\nВан дер Белън се среща с Путин за обяд в Сочи. В рамките на дискусиите той иска обсъждането на въпроси с глобално значение като Китай и Иран. След това двамата държавни глави ще открият двустранния форум за дискусии с гражданското общество, познат като \"Сочински диалог\".  Тереза Герова", "date": "2019.05.15", "title": "Der Standard (Австрия): Австрийският президент се среща с Путин, призова за търпение в отношенията с Русия"}
{"url": "http://www.focus-news.net/news/2019/05/15/2658096/pleven-bezplatna-e-sinyata-zona-po-povod-praznika-na-grada.html", "text": "Плевен. Безплатна е „синята зона“ в Плевен по повод празника на града,  предаде кореспондентът на  Радио „Фокус“ . Със  заповед  на кмета на Община Плевен Георг Спартански се преустановява режимът на платено паркиране на пътни превозни средства в обособените зони в този ден. Очаква се приток на гости от страната и чужбина по повод събитието. Паркирането трябва да става според изискванията на Закона за движение по пътищата. Нарушителите ще бъдат санкционирани, а пътните средства – репатрирани с автомобил тип „паяк”.  \r\nВиолета КРЪСТЕВА", "date": "2019.05.15", "title": "Плевен: Безплатна е „синята зона“ по повод празника на града"}
{"url": "http://www.focus-news.net/news/2019/05/15/2658099/bozhin-bozhinov-kmet-na-topolovgrad-uchastieto-na-balgarski-sastavi-ot-chuzhbina-i-rodni-lyubitelski-takiva-prevarna-mezhdunarodniya-festival-na-lyubitelskite-teatri-v-istinski-praznik.html", "text": "Участието на български състави от чужбина и родни любителски такива превърна „Международния фестивал на любителските театри“ в истински празник. Това каза за сутрешния блок  „Добро утро, България“  на  Радио „Фокус“  кметът на Тополовград Божин Божинов, по повод стартиралото 24-то издание на фестивала. По думите му с новия регламент от миналата година в събитието участват само български театри, с постановки на български език. Фестивалът допринася за съхранението на българския дух далеч зад пределите на Родината, каза още градоначалникът. „ В 7-те фестивални дни ще се проявят 19 театрални състава. Във фестивалната програма, ще участват български театри от чужбина – Кралство Испания, Канада, Молдова, Сърбия и Украйна, но както е по традиция, ще се представят и любителски театри от България. През 2018 година за първи път театралният фестивал „Велко Кънев“ се проведе с участието на български театри от чужбина и България, което го превърна в истински български празник на театъра\", каза още кметът на града. Божин Божинов поясни, че наградите ще бъдат в категория „Най-добра мъжка роля“, „Най-добра женска роля“, „За най-добра поддържаща роля“, „Най-добра постановка“, „Най-добър театрален състав“ и др. Той допълни, че хората в Община Тополовград имат добра театрална култура и независимо от превратностите в живота, фестивалът се развива и е добър повод хората от общината да имат самочувствие.  \r\nВиктория МЕСРОБОВИЧ-КУВЕНДЖИЕВА", "date": "2019.05.15", "title": "Божин Божинов, кмет на Тополовград: Участието на български състави от чужбина и родни любителски такива превърна „Международния фестивал на любителските театри“ в истински празник"}
{"url": "http://www.focus-news.net/news/2019/05/15/2658095/varna-mezhdunarodna-dvudnevna-sreshta-moyata-evropeyska-obshtina-se-provezhda-v-aksakovo.html", "text": "Международна двудневна среща “Моята европейска община” ще се състои днес и утре в град Аксаково. Това съобщават от пресслужбата на  Общината . В рамките на срещата е планирано разширяване на съществуващата вече партньорска мрежа “Отворени общини” от 10 участници. Официално към тях ще бъдат присъединени община Дългопол, португалската Вила Нова де Сервейра, италианската Озило и словенската Нова горица. В навечерието на 26-и май участниците в международния форум ще проведат симулационна игра “Европейски избори 2019”. Във втория ден на форума – на 16-и май, партньорите ще проведат първите електронни избори за насърчаване на младежкото участие в процеса на вземане на решения за Е-управление. На срещата в Аксаково е предвиден активен обмен на добри практики и постижения на общините с европейска подкрепа, както и затвърждаване на третия сценарий от “Бялата книга за бъдещето на Европа” – “Този, който иска повече, прави повече”. Международната конференция, която започва в Аксаково, е част от проекта “Европейското бъдеще е нашето бъдеще”, финансиран от програмата “Европа на гражданите”, финансирана от Европейската комисия в Брюксел, по който бенефициент е община Аксаково.", "date": "2019.05.15", "title": "Варна: Международна двудневна среща “Моята европейска община” се провежда в Аксаково"}
{"url": "http://www.focus-news.net/news/2019/05/15/2658101/ultramaratonetsat-krasimir-georgiev-moyata-tsel-e-da-svarzha-narodite-po-patya-na-koridor-8.html", "text": "Моята цел е да свържа народите по пътя на „Коридор № 8”. Това каза пред журналисти ултрамаратонецът Красимир Георгиев, предаде репортер на  Радио „Фокус” – Кюстендил . Красимир Георгиев бяга по така наречения „Коридор № 8”, който свързва България, Северна Македония и Албания. Този, първи по рода си ултрамаратон, обединява хиляди спортуващи и активни хора от трите държави под мотото „Свързаност“.  \r\n„Целта е да мина през Северна Македония, през Албания, да си говорим за това какво те харесват и не харесват, за неща които тях ги вълнуват. Това е моят начин да се говори за „Коридор № 8”. За мен най-важното е да се съсредоточим върху хората, защото те са важни. „Коридор № 8” е една идея, един план, но е хубаво да знаем как хората го приемат, какво говорят”, посочи Красимир Георгиев.  \r\nНеговото бягане е започнало на 8 май от Варна, минало е през Бургас, Сливен, Стара Загора, Пловдив, Панагюрище, София, а днес от Художествената галерия „Владимир Димитров – Майстора”  в Кюстендил продължава  към Република Северна Македония. В рамките на 15 дни Красимир Георгиев ще прекоси над 1 200 км от Черно до Адриатическо море и ще премине през 20 града в България, Северна Македония и Албания. Финалът е в Албания на 24 май. \r\nВенцеслав ИЛЧЕВ", "date": "2019.05.15", "title": "Ултрамаратонецът Красимир Георгиев: Моята цел е да свържа народите по пътя на „Коридор № 8”"}
{"url": "http://www.focus-news.net/news/2019/05/15/2658102/ivan-dimitrov-krs-ot-dnes-balgarite-shte-plashtat-po-evtino-za-mezhdunarodni-razgovori-i-sms-i-kam-es.html", "text": "От днес цените за мобилни и фиксирани повиквания от една до друга държава в Европейския съюз не трябва да превишават 19 евроцента на минута. Максималната цена за кратко текстово съобщение в рамките на Съюза ще бъде 6 евроцента за съобщение. Това каза в интервю за  Агенция „Фокус“  председателят на Комисията за регулиране на съобщенията (КРС) Иван Димитров във връзка с новите правила за цените на международните разговори и SMS-и. По думите на Димитров това означава, че максималните цени в български левове с ДДС не може да превишават 0,44 лв. на минута за повиквания и 14 ст. на съобщение. „Разбира се, операторите могат да предложат дори и по-ниски цени“, отбеляза председателят на КРС. „Трябва да уточним, че новите тавани на цените ще се прилагат, когато в тарифния план на съответния абонат не са включени определени обеми за международни повиквания или кратки текстови съобщения към страни от Европейския съюз или когато такива са включени, но същите се изчерпят“, уточни той. Иван Димитров обясни, че стандартните цени на мобилните оператори за международни разговори към страни от Европейския съюз варираха от 99 ст. до 3,60 лв. на минута, а за SMS съобщения – от 21 до 40 ст. на съобщение. „При някои от фиксираните оператори цените и сега отговарят на новата регулация, но при други се прилагат и цени между 0,45 и 1,55 лв. на минута. Така че очакваме новите правила да доведат до значително поевтиняване на международните разговори“, допълни още той.  Пълния текст на интервюто четете по-късно в „Мнение”", "date": "2019.05.15", "title": "Иван Димитров, КРС: От днес българите ще плащат по-евтино за международни разговори и SMS-и към ЕС"}
{"url": "http://www.focus-news.net/news/2019/05/15/2658105/evropeyski-izbori-2019-gerb-predstavi-listata-si-za-evropeyskite-izbori-pred-blizo-700-dushi-v-montana.html", "text": "В препълнена зала в Драматичен театър \"Драгомир Асенов\", по време на концерт-спектакъл „Европа за нас и ние за Европа“, беше представена листата на ГЕРБ и СДС в Монтана. Това съобщиха от пресцентъра на  ПП ГЕРБ . \r\nГости на концерт-спектакъла бяха кандидатите за евродепутати от ГЕРБ и СДС Лиляна Павлова, Ивелина Василева, д-р Иво Ралчовски и Илия Лазаров, народните представители Дилян Димитров и Ирена Димова, областният управител Росен Белчев, зам. областният управител Нина Петкова, кметът на Монтана Златко Живков, членове на общинските ръководства на ГЕРБ, кметове, общински съветници, членове и симпатизанти на партията. Листата представи бившият евродепутат Владимир Уручев.  \r\nПо време на събитието Лиляна Павлова заяви, че за да има икономически растеж и възраждане на Северозападна България - трябва стабилност не само на национално ниво, но и в Европа. „Само ГЕРБ с номер 12 в бюлетината на 26 май е гарант за това“ , каза Лиляна Павлова. \r\n„Ние сме отбор и винаги сме работили в екип. Листата на ГЕРБ и СДС е съставена от хора с много голям опит и експертиза, хора, които познават европейските институции и начина, по който работят те“, заяви от своя страна Ивелина Василева. \r\n„Аз приемам каузата да бъда представител на Северозапада в Европа. Благодаря на нашето областно ръководство, което ми гласува това огромно доверие, и на ПП ГЕРБ, която подчерта колко е важен този регион за България“, категоричен бе д-р Иво Ралчовски. \r\n\"Това е нашата листа от победители. Благодарение на тези хори гласът на България в Европа се чува. Убеден съм, че на 26 май ние ще извоюваме 12-тата поредна победа на ГЕРБ\", отбеляза областният координатор на ГЕРБ-Монтана Дилян Димитров.", "date": "2019.05.15", "title": "Европейски избори 2019: ГЕРБ представи листата си за европейските избори пред близо 700 души в Монтана"}
{"url": "http://www.focus-news.net/news/2019/05/15/2658106/blagoevgrad-kmetat-atanas-kambitov-shte-se-sreshtne-s-abiturientite-ot-vipusk-2019.html", "text": "Кметът на община Благоевград д-р Атанас Камбитов ще посрещне, традиционно, зрелостниците на Випуск 2019. Това съобщиха от пресцентъра на  Община Благоевград . От 18.00 часа пред зала „22 септември“ д-р Камбитов ще се срещне с всичките  абитуриенти на Благоевград, след което ще даде стилен коктейл в „топлата връзка“, между зала „22 септември“ и Община Благоевград. \r\nПреди старта на официалния прием, абитуриентите и кметът на Благоевград ще си направят снимки за спомен. \r\nТрадиционният коктейл, организиран от кмета на община Благоевград д-р Камбитов се провежда за 5 поредна година", "date": "2019.05.15", "title": "Благоевград: Кметът Атанас Камбитов ще се срещне с абитуриентите от Випуск 2019"}
{"url": "http://www.focus-news.net/news/2019/05/15/2658103/sliven-26-godishen-mazh-e-s-opasnost-za-zhivota-sled-katastrofa-na-pat-6.html", "text": "26- годишен мъж е с опасност за живота след катастрофа на път І-6. Това съобщиха от  ОДМВР- Сливен . Сигналът за инцидента е подаден на 13 май в 22.23 часа. Произшествието е станало на път І-6, в района на километър 384, посока  Твърдица – Сливен. Лек автомобил  „Пежо 307“, управляван от жена на 23 години от Сливен, е излязъл от пътното платно и се е преобърнал. От произшествието са пострадали водачът и двама мъже на 30 и 26 години, пътници в автомобила. 26-годишният мъж е с опасност за живота. Другите двама са с наранявания без опасност за живота. Пробата за алкохол на водача е отрицателна. По случая е образувано досъдебно производство. Участниците в произшествието са били без обезопасителни колани.", "date": "2019.05.15", "title": "Сливен: 26- годишен мъж е с опасност за живота след катастрофа на път І-6"}
{"url": "http://www.focus-news.net/news/2019/05/15/2658104/sobstvenitsite-na-zemedelski-imoti-nad-50-dka-shte-badat-po-dobre-kompensirani-pri-prinuditelno-otchuzhdavane.html", "text": "Парламентът прие окончателни промени в Закона за държавната собственост, свързани с отчуждаването на земеделски имоти, предаде репортер на  Агенция „Фокус“ . Измененията касаят случаите на принудително отчуждаване на земеделски имоти или горски територии, собственост на едно физическо или юридическо лице с обща площ над 50 дка за изграждане на национален обект. Идеята е да може да се предостави за такъв имот обезщетение, като ограниченията на закона за минималния размер на имотите да не се прилагат.   \r\nТака собствениците на земеделски земи, които подлежат на принудително отчуждаване заради строеж на големи инфраструктурни обекти, ще бъдат компенсирани по по-добър начин. В седeмдневен срок от постъпване на искането съдът ще допуска предварително изпълнение на акта за отчуждаване, когато това се налага, за да се защитят особено важни държавни или обществени интереси при реализирането и изграждането на значими национални обекти и обекти с национално значение. Допуска се и предварително изпълнение, когато е налице влязъл в сила подробен устройствен план, с който имотът е отреден за изграждане на национален обект или обект с национално значение, имотът не е единствено жилище на собственика и определеното обезщетение е внесено по сметка на правоимащите лица или по сметка на областния управител.  \r\nЦветилена СИМЕОНОВА", "date": "2019.05.15", "title": "Собствениците на земеделски имоти над 50 дка ще бъдат по-добре компенсирани при принудително отчуждаване"}
{"url": "http://www.focus-news.net/news/2019/05/15/2658107/veliko-tarnovo-trenirovka-na-otkrito-organizira-tarnovoruns-na-stadion-ivaylo.html", "text": "Тренировка на открито организира групата за здравословен начин на живот „TarnovoRuns“ на стадион „Ивайло“ във Велико Търново. Тренировката по традиция ще започне от 19.00 часа на стадиона, съобщиха за  Радио „Фокус“ – Велико Търново  организаторите. Мероприятието е напълно безплатно за всички, които искат да влязат във форма и да тренират навън. Тренировката включва движение, сила, гъвкавост, оформяне на мускулите на краката, корема и ръцете. Упражненията ще са съобразени спрямо присъстващите. Организаторите препоръчват желаещите да се включат да са с удобно облекло, да носят връхна дреха и бутилка с вода. \r\nНад 400 безплатни тренировки са проведени до момента, чиято основна идея е да се привлече вниманието на хората към един по-здравословен начин на живот. \r\nЛуиза ТРАНЧЕВА", "date": "2019.05.15", "title": "Велико Търново: Тренировка на открито организира „TarnovoRuns“ на стадион „Ивайло“"}
{"url": "http://www.focus-news.net/news/2019/05/15/2658090/ministar-desislava-taneva-ivanka-bagdatova-mizova-shte-napusne-df-zemedelie.html", "text": "Иванка Багдатова-Мизова ще напусне ДФ „Земеделие“. Това каза пред журналисти новоизбраният министър на земеделието, храните и горите Десислава Танева след встъпването ѝ в длъжност, предаде репортер на  Агенция „Фокус“ . На въпрос дали предвижда смени в ДФ „Земеделие“, Танева заяви, че със сигурност ще има промени в политическия екип. „Всичко е въпрос и на разговори. Аз имам определени виждания, които бих представила и защитила. Важно е всички решения да се вземат в режим на диалог и в убеденост, че те биха довели до резултатите, които всички търсим“, обясни тя. Попитана дали се притеснява от проверки, Танева подчерта, че доходите ѝ са ясно декларирани, както и че е декларирано къде живее.  \r\n„Това е най-тежкото  министерство. Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагане от Европа, което не може да стигне степента на опростяване, която се желае от тях. Защото трябва да спазваме процедури, правила“, коментира Танева и обясни, че земеделието е най-рисковата работа, тъй като е изложено на природата, срещу която решение няма.  \r\nЦветилена СИМЕОНОВА", "date": "2019.05.15", "title": "Министър Десислава Танева: Иванка Багдатова-Мизова ще напусне ДФ „Земеделие“"}
{"url": "http://www.focus-news.net/news/2019/05/15/2658108/evropeyski-izbori-2019-gerb-shte-predstavi-listata-si-za-evropeyskite-izbori-v-pernik-na-16-may.html", "text": "ГЕРБ-Перник ще представи листата си с кандидати за членове на Европейския парламент на 16 май. Това съобщиха от пресцентъра на  ПП ГЕРБ . Срещата ще се проведе от 17.30 часа в ОК „Дворец на културата“.  \r\nНа централното събитие на ГЕРБ и СДС в област Перник ще присъстват кандидатите за евродепутати Андрей Ковачев, Асим Адемов и Илия Лазаров, областният координатор на политическата сила в Перник Вяра Церовска, народните представители Красимир Велчев и д-р Александър Александров, председателят на Жени ГЕРБ Ирена Соколова.", "date": "2019.05.15", "title": "Европейски избори 2019: ГЕРБ ще представи листата си за европейските избори в Перник на 16 май"}
{"url": "http://www.focus-news.net/news/2019/05/15/2658111/veliko-tarnovo-51-godishen-italianski-grazhdanin-e-zaginal-pri-katastrofa-na-patya-pleven-byala.html", "text": "51-годишен италиански гражданин е загинал при катастрофа на пътя Плевен – Бяла, съобщиха от  ОДМВР – Велико Търново . Катастрофата е станала вчера, около 10.55 часа. По първоначална информация в землището на село Масларево са се ударили лек автомобил „Пежо“, управляван от 51-годишен италиански гражданин и товарен автомобил „Скания“, управляван от 51-годишен мъж от град Смядово. В резултат на това на място е загинал водачът на лекия автомобил. Другият водач е настанен за лечение във великотърновската болница, с опасност за живота. Причините за произшествието са в процес на изясняване. На двамата водачи са взети кръвни проби за химичен анализ. По случая е започнато досъдебно производство.", "date": "2019.05.15", "title": "Велико Търново: 51-годишен италиански гражданин е загинал при катастрофа на пътя Плевен – Бяла"}
{"url": "http://www.focus-news.net/news/2019/05/15/2658112/evropeyski-izbori-2019-iskren-veselinov-vmro-predlagame-promeni-v-nakazatelniya-kodeks-s-koito-polititsi-koito-lazhat-ili-obizhdat-da-vlyazat-v-zatvora.html", "text": "Предлагаме промени в Наказателния кодекс, с които политици, които лъжат или обиждат, да ходят в затвора. Това каза на брифинг зам.-председателят на ВМРО Искрен Веселинов, предаде репортер на  Агенция „Фокус“ . „Искаме да направим една законодателства инициатива заради духа, в който се развива тази предизборна кампания. В последните години все по-често сме свидетели на едно недопустимо поведение на политици, които страдайки от липса на идеи, постижения и дела, които да отчетат пред избирателите си, предпочитат да изричат лъжи за опонентите си и се опитват да превърнат политиката в един мръсен кален терен, в който съревнованието е кой е по-кален“, заяви Веселинов. Той уточни, че това кой е „по-кален“ зависи от това срещу кого се говорят повече лъжи и обиди. \r\n„Това е недопустимо и показва липса на отговорност на голяма част на политическата класа. По време на кампанията отчитаме, че голяма част от политическата класа страда от по-голяма липса на отговорност, отколкото нашите мургави сънародници. Лошото е, че редовите граждани на теория поне са наказуеми за  делата, които вършат, докато политиците за обидите и клеветите, чрез които искат да управляват държавата, не носят отговорност. Говорим за глоби от 3000 лв., които са минимално наказание, постижимо след дълги дела“, уточни той. \r\nВеселинов обясни, че трябва да се вземат законови мерки, които да покажат, че политикът трябва да говори истината особено за своите опоненти. „Затова предлагаме допълване на Наказателния кодекс, като в чл. 148 се добави нова ал. 4 – „за обида или клевета, извършена от народен представител, член на Министерски съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник наказанието е лишаване от свобода до 4 години и глоба от 10 000 до 15 000 лв.“, каза Веселинов и посочи, че глобата е солена, но е съобразена с доходите на депутатите и евродепутатите. „Така че да ги заболи, когато лъжат“, заяви Веселинов и обясни, че целта е, политиците, които лъжат, за да злепоставят опонентите си, трябва да ходят в затвора. По думите му предложението на ВМРО не противоречи на конституцията. \r\nЦветилена СИМЕОНОВА", "date": "2019.05.15", "title": "Европейски избори 2019: Искрен Веселинов, ВМРО: Предлагаме промени в Наказателния кодекс, с които политици, които лъжат или обиждат, да влязат в затвора"}
{"url": "http://www.focus-news.net/news/2019/05/15/2658109/shumen-30-godishen-e-zapodozryan-za-zakana-za-ubiystvo-kam-saprugata-si-s-koyato-bili-razdeleni.html", "text": "30-годишен е заподозрян за закана за убийство към съпругата си, с която били разделени. Това съобщиха от  ОДМВР - Силистра . На 14 май жената се намирала в Дулово, където мъжът пристигнал, отправил  закана за убийство и насила я отвел с автомобила си в селище в съседна област. Случаят е поет от пристигнал на адреса полицейски екип. Образувано е досъдебно производство.", "date": "2019.05.15", "title": "Шумен: 30-годишен е заподозрян за закана за убийство към съпругата си, с която били разделени"}
{"url": "http://www.focus-news.net/news/2019/05/15/2658113/biser-mihaylov-oblasten-upravitel-nyamame-registrirani-povisheniya-na-nivata-na-dvete-osnovni-reki-v-oblast-blagoevgrad-struma-i-mesta.html", "text": "Отправени са предупреждения към 14-те общини на територията на Благоевградска област във връзка с обявения жълт код за валежи. Това каза за  Радио „Фокус“ - Пирин  областният управител на Благоевградска област Бисер Михайлов. „Нямаме регистрирани повишения на нивата на двете основни реки Струма и Места. Продължава денонощното наблюдение на нивата им. Можем да обобщим, че са в границите на сравнително ниски води. Имаме и свободни обеми в язовирите, които евентуално да поемат предстоящите валежи. Извършва се наблюдение и на нивата на язовирите“, отбеляза той. Областният управител уточни, че към момента няма постъпили сигнали от граждани за проблеми някъде в областта. \r\nНатали СТЕФАНОВА", "date": "2019.05.15", "title": "Бисер Михайлов, областен управител: Нямаме регистрирани повишения на нивата на двете основни реки в област Благоевград Струма и Места"}
{"url": "http://www.focus-news.net/news/2019/05/15/2658110/premierat-boyko-borisov-pravitelstvoto-otpuska-3-mln-leva-za-detsko-zdraveopazvane.html", "text": "Правителството отпуска 3, 450 млн. лв. за детско здравеопазване. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“ . „Поехме ангажимент към педиатричната клиника и бях възложил на министъра на здравеопазването да проучи колко кувьоза за цялата страна и колко апарати за дишане са нужни. Така, че в тази точка организираме и финансираме и педиатричната болница, и всички нуждаещи се болници- държавни и общински с необходимите кувьози и 15 апарата за дишане. Те поискаха 10, ние им даваме 15, за да може да се гарантира тази тема”, допълни Борисов.  \r\nОт тези средства на държавните и общинските болници ще бъдат предоставени 500 хил. лв. за закупуване на 15 апарата за дихателна реанимация и 750 хил. лв. за осигуряване на 50 кувьоза. Отделно 1,7 млн. лв. са средствата, с които ще бъде финансирана педиатричната болница „Проф. Иван Митев“ по Програмата „Майчино и детско здравеопазване“ по реда на Наредба № 3 за медицинските дейности извън обхвата на задължителното здравно осигуряване. Ресурсът ще бъде използван за подобряване лечението на децата и увеличение възнагражденията на работещите.  \r\nДаяна ДЮЛГЕРОВА", "date": "2019.05.15", "title": "Премиерът Бойко Борисов: Правителството отпуска 3 млн. лева за детско здравеопазване"}
{"url": "http://www.focus-news.net/news/2019/05/15/2658115/pleven-16-godishen-mladezh-e-postradal-sled-kato-lek-avtomobil-se-e-preobarnal-na-glaven-pat-1-3-byala-botevgrad-na-okolo-250-metra-sled-selo-radomirtsi.html", "text": "На 14 май 2019 година, около 19.50 часа, е получен сигнал за настъпило пътно произшествие на главен път І - 3 Бяла - Ботевград на около 250 метра след село Радомирци в посока град Луковит. Това съобщиха от  ОДМВР – Плевен . Местопроизшествието е посетено от служители на сектор \"Пътна полиция\" при ОДМВР – Плевен и РСПБЗН – Червен бряг. Те на място установяват изоставен лек автомобил \"Опел Астра\", извън пътното платно и обърнат върху тавана си. Получена е информация, че в МБАЛ - Луковит са дошли двама 16-годишни младежи от град Луковит. Младежите са заявили, че са били пътници в катастрофиралия автомобил. Прегледани са и е установено, че единият е с извадена раменна става, а другият е прегледан и освободен. Проверка е изяснила, че шофьорът е 28-годишен мъж от град Луковит и той е неправоспособен. Водачът се е укрил. При извършена справка в информационните масиви на МВР е установено, че табелите на автомобила са издадени за друго МПС. Образувано е досъдебно производство.", "date": "2019.05.15", "title": "Плевен: 16-годишен младеж е пострадал, след като лек автомобил се е преобърнал на главен път І - 3 Бяла - Ботевград на около 250 метра след село Радомирци"}
{"url": "http://www.focus-news.net/news/2019/05/15/2658118/pazardzhik-v-panagyurishte-shte-otbelezhat-190-godini-ot-rozhdenieto-na-orcho-voyvoda.html", "text": "В Панагюрище ще отбележим 190 години от рождението на Орчо войвода, съобщи за  Радио „Фокус“ – Пазарджик  Радка Костуркова от общинската администрация. Тя обясни, че Община Панагюрище и Общинска библиотека „Стоян Дринов” организират Възрожденска вечер, посветена на 190 години от рождението на Орчо войвода. Събитието ще се проведе от 18:30 часа в Камерна зала на Театър Дом-паметник. „Участие във Възрожденската вечер ще вземат Никола Скачков, Андрея Манев, РК „Традиция”-Панагюрище, ВГ „Китка” и прекият потомък на легендарния Орчо – актьорът Георги Радомиров. Сценичната адаптация е дело на Стефан Рапонджиев, директор на библиотеката. По време на вечерта ще бъде представен спектакъл, който ще пресъздаде историята на Орчо войвода през различните етапи от неговия живот“, обясни Костуркова. „Фокус“ припомня , че Иван Маринов Парпулов, наричан Орчо войвода, е български хайдутин и революционер, участник в Априлското въстание, Руско-турската война, Кресненско-Разложкото въстание и Сръбско-българската война. Роден е през 1829 г. в Панагюрище. Учи в родния си град. Става хайдутин в Средна гора. Емигрира в Сърбия и Влашко и участва като доброволец на руска страна в Кримската война (1853-1856), в която е награден с „Георгиевски кръст“. Става стотник и началник на охраната на Панагюрския революционен комитет по време на Априлското въстание. Орчо войвода е начело на чета, изпратена да подпомогне въстаниците в Стрелча и осигури връзката между Панагюрище и Копривщица. По време на въстанието е в четата на Георги Бенковски. С Павел Бобеков и Манчо Манев освобождава затворените в Копривщица ръководители. След разгрома на Априлското въстание е заловен в Габровския Балкан, но е освободен след общата амнистия от 1876 г. Участва в Руско-турската война (1877-1878) като войвода на спомагателна чета. През 1879 г. участва във въстанието в Креснеско. По време на Съединението в 1885 г. е войвода на Панагюрската чета. Участва като доброволец в избухналата след това Сръбско-българска война. Орчо войвода умира на 5 октомври 1911 г. в Панагюрище. \r\nВаня НИКОЛОВА", "date": "2019.05.15", "title": "Пазарджик: В Панагюрище ще отбележат 190 години от рождението на Орчо войвода"}
{"url": "http://www.focus-news.net/news/2019/05/15/2658120/kardzhali-v-odmvr-e-obrazuvano-dosadebno-proizvodstvo-za-prestaplenie-po-sluzhba-zadarzhan-e-35-godishen-mazh.html", "text": "Досъдебно производство по чл.282, ал.1 за престъпление по служба е образувано в ОД на МВР-Кърджали за превишаване на права, в резултат на което са били неправомерно усвоени бюджетни средства. По случая за срок до 24 часа е задържан 35-годишен. Материалите са докладвани в Окръжна прокуратура. Това съобщиха от  ОДМВР- Кърджали . Три досъдебни производства са образувани за документна измама при усвояване на бюджетни средства. По едно от тях е задържан 49-годишен. Работата продължава сектор „Икономическа полиция“ и разследващ полицай под наблюдението на Районна прокуратура.", "date": "2019.05.15", "title": "Кърджали: В ОДМВР е образувано досъдебно производство за престъпление по служба, задържан е 35- годишен мъж"}
{"url": "http://www.focus-news.net/news/2019/05/15/2658119/", "text": "58% от европейските държави нямат конкретна стратегия и амбиция за справяне с климатичните промени. Това каза за сутрешния блок „Добро утро, България“ на Радио „Фокус“ експертът по климатичните промени от „Фонд за дивата природа“ Георги Стефанов по повод Световния ден на климата. По думите му въпреки политическата активност около темата, до момента няма предприети действия в тази посока.  \r\nДенят, от който живеем на екологичен кредит настъпва различно за отделните държави, като всяка година това става все по-рано, което означава, че природните ресурси, които земята може да регенерира в рамките на една календарна година, човекът изчерпва все по-рано, обясни Стефанов и допълни, че от утре ресурсите, които ще използваме ще са взети от нашите деца.”Най-лошото е, че политиците придават привидна активност по темата, но това което липсва, а то се случва и в България е, че няма конкретика, не е ясно как. Излезе един доклад, който показва как страните си представят постигането на целите за 2030 година. България е на предпоследно място в тази статистика и не се усеща амбиция, даже има намаляване на възобновяемите енергийни източници, анонсирам нещо, за което ще говорим отново след няколко дни. 58% от европейските държави нямат достатъчно конкретика и ясна амбиция за справяне с климатичните промени“, каза още Георги Стефанов. Той уточни, че климатичните цикли ще преминат към друг заход и случващото към момента като урагани, суши и горещини ще ни се сторят като добър спомен от миналото, а това е голям риск за планетата ни. \r\nВиктория МЕСРОБОВИЧ-КУВЕНДЖИЕВА", "date": "2019.05.15", "title": "Георги Стефанов, WWF: 58% от европейските държави нямат конкретна стратегия и амбиция за справяне с климатичните промени"}
{"url": "http://www.focus-news.net/news/2019/05/15/2658122/veliko-tarnovo-studenti-ot-spetsialnost-marketing-ot-stopanska-akademiya-dimitar-a-tsenov-specheliha-nagrada-ot-natsionalna-olimpiada.html", "text": "Национална олимпиада по маркетинг за студенти от цялата страна се проведе на 11 май 2019 г. в Университета за национално и световно стопанство – София, съобщиха от  СА „Димитър А. Ценов“ . Дванадесет екипа от шест университета работиха върху състезателен казус, предоставен от спонсора на събитието – мобилният оператор А1. Казусът изискваше от студентите да представят пред жури креативните си предложения за насърчаване на онлайн плащанията сред клиентите на А1, като анализират промените в потребителските нагласи и навици, и тенденциите на пазара на телекомуникационни услуги. В ролята на жури влязоха Яна Янкова – старши мениджър „Мобилни услуги” в А1, Димитър Денев – мениджър дигитален маркетинг в А1, както и представители на участващите висши училища: Стопанска академия „Димитър А. Ценов”; Университет за национално и световно стопанство; Икономически университет – Варна; Нов български университет; Пловдивски университет „Паисий Хилендарски”; Югозападен университет „Неофит Рилски”. \r\nСтопанска академия „Димитър А. Ценов” бе представена от два екипа, в които знания и умения обединиха студенти, обучаващи се в бакалавърска степен в спец. „Маркетинг”. В първия екип участваха Памела Христова от IV курс,  Мария Кирилова от IV курс и Анелия Минковска от III курс. Вторият екип включваше Ивета Костадинова, Виолета Колева и Константин Костов от IV курс. Академичен ментор на екипите бе гл. ас. д-р Атанаска Решеткова от катедра „Маркетинг”. \r\nКреативността на Ивета, Виолета и Константин им спечели специална награда от представителите на А1 – покана за участие в А1 Лятна академия. Наградите бяха връчени от Яна Янкова и проф. д-р Христо Катранджиев – ръководител на катедра „Маркетинг и стратегическо планиране” при УНСС, София. Олимпиадата по маркетинг се провежда за десети път, като в минали издания студенти от Стопанска академия са печелили и призови места.", "date": "2019.05.15", "title": "Велико Търново: Студенти от специалност „Маркетинг” от Стопанска академия „Димитър А. Ценов” спечелиха награда от национална олимпиада"}
{"url": "http://www.focus-news.net/news/2019/05/15/2658121/evropeyski-izbori-2019-eva-maydel-gerb-mostat-koyto-predstoi-da-bade-izgraden-mezhdu-svishtov-i-zimnich-shte-dade-perspektiva-na-mnogo-semeystva-koito-ne-zhiveyat-u-nas-da-se-priberat.html", "text": "Мостът, който предстои да бъде изграден между Свищов и Зимнич, ще даде перспектива на много семейства, които не живеят у нас, да се приберат. Това заяви при посещение Свищов кандидатът за евродепутат от листата на ГЕРБ и СДС Ева Майдел, предаде репортер на  Радио „Фокус” – Велико  Търново . Тя допълни, че на пръв поглед съоръжението не касае пряко обикновените граждани, но то изключително много ще помогне за съживяване икономиката на Свищов. Ева Майдел отбеляза, че за последните пет години като част от Европейския парламент (ЕП) е посетила над 100 населени места в България.  \r\n„Да, нашата работа е да сме в ЕП. Той е в Брюксел, в Страсбург. Знам, че ви звучи далечно, но от нашата партия - ГЕРБ, ние сме само шестима евродепутати за седем милиона граждани. Трудно е да достигнем до всеки. Ако аз обещая, че ще оправя дупките или нещо по сградата, в която се намираме, ще ви излъжа. Това може да го направи кметът. Но ние работим в един екип – с общинския съвет, с кмета, с депутатите, с министрите, за да се случват добите неща”, подчерта третата в листата на ГЕРБ. Тя припомни, че в момента в Свищов се изпълняват много европейски проекти и увери, че това ще продължи. „Аз вярвам, че ние сме тези с най-добрия опит и можем много повече от нашите опоненти. Затова Ви молим за още малко време, защото положителните неща се случват, но за това трябва време”, каза също Ева Майдел  и призова всички да излязат и да гласуват правилно на 26 май.", "date": "2019.05.15", "title": "Европейски избори 2019: Ева Майдел, ГЕРБ:  Мостът, който предстои да бъде изграден между Свищов и Зимнич, ще даде перспектива на много семейства, които не живеят у нас, да се приберат"}
{"url": "http://www.focus-news.net/news/2019/05/15/2658117/petar-paunov-kmet-na-kyustendil-vyarvam-che-trasporten-koridor-8-shte-se-sluchi.html", "text": "Вярвам, че Коридор № 8 ще се случи. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . Кметът посрещна ултрамаратонецът Красимир Георгиев, който бяга по пътя за все още недовършеният транспортен коридор. „Това е събитие, което чакаме от столетие. Именно затова представяме и „Молитвата” на Майстора. Този молитвен зов е от столетие, да се случи този коридор. Благодаря на Краси Георгиев, че ще пренесе този молитвен зов до Брюксел. Този зов е на всички, които са в тези региони. За да може младите хора да се завърнат по домовете си и да живеят щастливо сред природата, а не сред съвременната суета”, каза Петър Паунов. В Художествена галерия „Владимир Димитров – Майстора” девойки в народни костюми пресъздадоха картини на големия български художник, сред които и картината „Молитва”. „Благодаря от сърце, че благородните усилия на Красимир Георгиев за пореден път са впрегнати в прекрасна инициатива”, каза Петър Паунов. Той подари на ултрамаратонеца питка с плодове, вешало от череши с номер 8 и репродукция на картина на Владимир Димитров – Майстора. От своя страна Красимир Георгиев връчи на кмета Петър Паунов плакет с надпис „Коридор 8”, както и официален документ, в който е вписан град Кюстендил. Една папка с официалния документ ще бъде предоставена в Европейската комисия. \r\nВенцеслав ИЛЧЕВ", "date": "2019.05.15", "title": "Петър Паунов, кмет на Кюстендил: Вярвам, че транспортен коридор № 8 ще се случи"}
{"url": "http://www.focus-news.net/news/2019/05/15/2658125/shumen-800-dekara-novi-gori-shte-badat-zaleseni-prez-tazi-godina-v-stopanstvata-koito-vlizat-v-obhvata-na-severoiztochnoto-darzhavno-predpriyatie.html", "text": "800 декара нови гори ще бъдат залесени през тази година в стопанствата, които влизат в обхвата на Североизточното държавно предприятие. Това съобщиха от  СИДП . Ще бъде подпомогнато и естественото възобновяване на близо 15 000 декара, защото това е приоритет за лесовъдите. Най-много нови гори ще се появят в ДЛС-Балчик, където залесяването ще е на площ от 151 декара и в ДЛС-Шерба, където декарите са 134. В ДЛС-Паламара ще бъдат залесени 99 декара, а в ДГС-Омуртаг 71 декара. В стопанството във Велики Преслав през миналия месец беше залесена млада широколистна гора на площ от 70 декара. Лесовъдите от предприятието се грижат и за горите създадени в предходните години, като дръвчетата, които не са се прихванали ще бъдат подменени през пролетта и есента. Новите гори в района са изцяло от широколистни видове, типични за тази част на страната. На мястото на иглолистните култури постепенно се появяват церови и дъбови гори, като за тях целогодишно се полагат грижи, за да може с всяка изминала година да се увеличава зеленото богатство на страната ни.", "date": "2019.05.15", "title": "Шумен: 800 декара нови гори ще бъдат залесени през тази година в стопанствата, които влизат в обхвата на Североизточното държавно предприятие"}
{"url": "http://www.focus-news.net/news/2019/05/15/2658127/dobrich-za-poreden-den-chast-ot-grada-e-bez-vodopodavane-zaradi-deynosti-po-proekta-za-obnovyavane-na-vodniya-sektor.html", "text": "За пореден ден част от града е без водоподаване заради дейности по проекта за обновяване на водния сектор, предаде кореспондентът на  Радио „Фокус” – Варна . Втори ден жилищните квартали „Балик“ , „Строител“  и „Христо Ботев“ са с нарушено водоподаване заради работа по ул. „Димитър Ковачев“. От ВиК – Добрич съобщават, че се отстраняват аварии в Добрич в ЖК „Балик“ № 19, по  ул. „Иван Кършовски“, и в района на Погребите. В областта аварии се отстраняват в Район Добрич-селска – с. Гешаново, с. Ген. Колево и с. Победа, в Район Балчик – по ул. „Пенчо Славейков“ в морския град и в с. Брястово, в Район Каварна – КК „Русалка“, с. Хаджи Димитър, и в Район Генерал Тошево – с. Къпиново и с. Калина. \r\nЖулиета НИКОЛОВА", "date": "2019.05.15", "title": "Добрич: За пореден ден част от града е без водоподаване заради дейности по проекта за обновяване на водния сектор"}
{"url": "http://www.focus-news.net/news/2019/05/15/2658114/evropeyski-izbori-2019-iskren-veselinov-vmro-ne-sme-dalboko-razocharovani-ot-ostavkata-na-rumen-porozhanov.html", "text": "Не сме дълбоко разочаровани от оставката на Румен Порожанов. Това каза на брифинг зам.-председателят на ВМРО Искрен Веселинов, предаде репортер на  Агенция „Фокус“ . „С Румен Порожанов, специално нашите представители, които се занимават със земеделие, имаха различно мнение по много въпроси. Така че не сме дълбоко разочаровани от тази оставка“, заяви Веселинов. „Надяваме се новият екип да бъде по-чуващ съветите, които се дават отстрани“, каза още той. \r\nЦветилена СИМЕОНОВА", "date": "2019.05.15", "title": "Европейски избори 2019: Искрен Веселинов, ВМРО: Не сме дълбоко разочаровани от оставката на Румен Порожанов"}
{"url": "http://www.focus-news.net/news/2019/05/15/2658123/premierat-boyko-borisov-40-200-detsa-sa-varnati-v-klasnata-staya-tazi-godina.html", "text": "За тази година 40 200 деца сме върнали в класната стая, които не са ходили изобщо на училище. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“  . „40 200 това е един средноголям град. Тук и социалните работници и МВР и образованието си стъпиха на ангажиментите и се справят много добре\", заяви той. \"Тези 40 200 деца са неграмотни, връщането им е целта на мероприятията, които правим“, заяви той.  \r\nДаяна ДЮЛГЕРОВА", "date": "2019.05.15", "title": "Премиерът Бойко Борисов: 40 200 деца са върнати в класната стая тази година"}
{"url": "http://www.focus-news.net/news/2019/05/15/2658126/glavniyat-prokuror-sotir-tsatsarov-iziskva-ot-dans-informatsiya-za-nedeklarirani-smetki-imoti-i-investitsii-na-litsa-na-visshi-publichni-dlazhnosti.html", "text": "Главният прокурор Сотир Цацаров изиска от Председателя на ДАНС Димитър Георгиев цялата налична в агенцията информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности и недекларирани по съответния ред. Това съобщиха от пресцентъра на  прокуратурата . Такава информация се изисква и за имущества, притежавани от лицата, както лично, така и чрез свързани или подставени лица.", "date": "2019.05.15", "title": "Главният прокурор Сотир Цацаров изисква от ДАНС информация за недекларирани сметки, имоти и инвестиции на лица на висши публични длъжности"}
{"url": "http://www.focus-news.net/news/2019/05/15/2658129/plovdiv-oblastta-e-na-sedmo-myasto-v-stranata-po-razmer-na-sredna-mesechna-rabotna-zaplata.html", "text": "По размер на средната месечна работна заплата през първото тримесечие на 2019 година, Пловдивска област заема седмо място сред всички 28 области в страната. Това каза за  Радио „Фокус“ – Пловдив  Валентин Точев, главен експерт в Териториалното статистическо бюро - Юг. С най-висока средна месечна работна заплата е област София – 1 656 лв., а с най-ниска е област Благоевград – 779 лв. „За наблюдавания период средната месечна работна заплата за страната е 1 208 лв. – със 163 лв. или 15.6 % по-висока от тази за област Пловдив“, посочи Точев. По думите му, средната брутна месечна работна заплата в област Пловдив за януари е 1035 лв., за февруари – 1028 лв., а за март – 1071 лева. „През първото тримесечие на 2019 година средната месечна работна заплата се увеличава спрямо четвъртото тримесечие на миналата година с 2.1 %, като достига 1045 лева. Намаление на средната месечна работна заплата е регистрирано в дейностите „Финансови и застрахователни дейности“ – с 15.3%, „Добивна промишленост“ – с 14.8% и „Образование“ – с 8.6%. Икономическите дейности, в които е регистрирано най-голямо увеличение на средната месечна заплата, са „Други дейности“ – с 21.6%, „Създаване и разпространение на информация и творчески продукти; далекосъобщения“ – 11.9%, „Търговия; ремонт на автомобили и мотоциклети“ – с 8.9% и „Транспорт, складиране и пощи“ – с 8.6%. \r\nТони МИХАЙЛОВ", "date": "2019.05.15", "title": "Пловдив: Областта е на седмо място в страната по размер на средна месечна работна заплата"}
{"url": "http://www.focus-news.net/news/2019/05/15/2658131/parlamentat-nyama-da-zasedava-na-22-i-23-may.html", "text": "Парламентът прие проект на решение за работата на Народното събрание за май 2019 г., предаде репортер на  Агенция „Фокус“ . Народното събрание няма да провежда пленарни заседания на 22 и 23 май 2019 г. В тези дни обаче ще се провеждат заседания на парламентарните комисии. В периода от 20 до 23 май 2019 г. народните представители нямат право да ползват служебен транспорт от Народното събрание, с изключение на дните, в които участват в парламентарните комисии. \r\nЦветилена СИМЕОНОВА", "date": "2019.05.15", "title": "Парламентът няма да заседава на 22 и 23 май"}
{"url": "http://www.focus-news.net/news/2019/05/15/2658133/burgas-4000-detsa-shte-se-vklyuchat-v-praznitsite-na-sporta-v-detskite-gradini.html", "text": "До 31 май във всички детски градини в Бургас ще се  проведат спортни празници и туристически екскурзии. Това съобщиха от пресцентъра на  Община Бургас . През тези дни над 4000 деца на възраст от 3 до 7 години ще се състезават в различни игри, насочени към здравословното хранене, екологичното възпитание и  безопасното движението по пътищата. Дидактическите и спортни игри, включени в  празниците, са подбрани и подготвени от учителите във всяко детско заведение,съобразно възрастта и възможностите на техните възпитаници. Спортните и туристически събития са част от иновативните програми на Община Бургас.", "date": "2019.05.15", "title": "Бургас: 4000 деца ще се включат в празниците на спорта в детските градини"}
{"url": "http://www.focus-news.net/news/2019/05/15/2658132/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кризата около споразумението за ядрената програма на Иран, посещението на австрийския президент Александер Ван дер Белен в Сочи за среща с държавния глава на Руската федерация Владимир Путин, решението на Испания да изтегли фрегата си от американския флот в Персийския залив, както и плановете на министър-председателя на Обединеното кралство Тереза Мей да предложи за четвърти път гласуване на сделката за Брекзит са част от основните теми, върху които акцентират водещите европейски печатни издания. \r\n***  Президентът на Австрия Александър Ван дер Белен ще бъде приет за среща от държавния глава на Руската федерация Владимир Путин, която ще се проведе в следобедните часове на деня в черноморския курорт Сочи, съобщава националният ежедневник  Der Standard . \r\nПреди отпътуването си, Ван дер Белен подчерта, че проявява разбиране към Русия и призова за търпение в отношенията с Москва. \"Има нещо общо между руснаците и австрийците, необходимо е търпение, няма смисъл да очакваме да успеем да решим множество трудни проблеми за пет минути\", предупреди австрийският президент преди срещата с руския си колега. \r\nСъщевременно държавният глава на Австрия отправи критики към САЩ. Той подчерта, че \"нормалната дипломация\" изисква диалог и опит да се погледне през очите на насрещната страна. \"Има държави, които не следват този път, и аз не мисля, че това е нещо хубаво\", заяви Ван дер Беллен, визирайки администрацията на президента на САЩ Доналд Тръмп.  \r\nВан дер Белън се среща с Путин за обяд в Сочи. В рамките на дискусиите той иска обсъждането на въпроси с глобално значение като Китай и Иран. След това двамата държавни глави ще открият двустранния форум за дискусии с гражданското общество, познат като \"Сочински диалог\". \r\n***  Депутатите в Бундестага ще обсъдят на заседание възможността от колапс на споразумението за ядрената програма на Иран, както и нарастващото напрежение между близкоизточната република и САЩ, съобщава германският национален ежедневник  Die Frankfurter Allgemeine Zeitung . \r\nЗаседанието под наслов \"Защита на ядреното споразумение с Иран - избягване на опасността от война\", бе поискано от партията \"Левица\"  \r\nГодина след решението на САЩ да се изтеглят от договора, подписан през лятото на 2015 г., Иран обяви, че преустановява спазването на някои от задълженията, поети с подписването на Съвместния всеобхватен план за действие (СВПД). \r\n*** Тереза Мей ще подложи на гласуване споразумението за оттегляне от ЕС през следващия месец, което ще определи оставащото й време като премиер, пише британският вестник  The Times . \r\nТя заяви пред Джереми Корбин, че през седмицата, започваща на 3 юни, тя ще внесе законодателство за прилагане на споразумението за оттегляне със или без подкрепата на лейбъристите. \r\n\"Ние се приближаваме към момента на истината\", каза министър на кабинета за решението на премиера, което на практика поставя премиерския пост на огневата линия. \r\nДосега Мей се въздържаше от въвеждането на законопроекта за споразумението за оттегляне, тъй като търсеше споразумение от лейбъристите, че няма да го отхвърлят. \r\nПоражението при гласуването в парламента почти сигурно ще означава края на мандата на Мей, тъй като това ще доведе до прекратяване на парламентарната сесия и тя няма правомощия да започне нова. \r\nМинистър-председателят реши да продължи със законопроекта след тричасовото заседание на кабинета вчера, където беше преценено, че това е единственият оставащ вариант. Тя защити стратегията си по време на срещата, на която министрите повтаряха предупреждения на депутати консерватори, че съгласието с исканията на лейбъристите за митнически съюз ще раздели партията. \r\nВъпреки че кабинетът обсъди както възможността за приемане на митнически съюз, така и втори референдум, не бяха взети решения. Вместо това, изглежда, че Мей иска депутатите да излязат с компромис, докато законодателството е в комисиите. За да достигнат този етап обаче, парламентът трябва да гласува за второ четене. \r\nОчаква се законопроектът да бъде внесен на 4 юни, което означава, че гласуването ще се проведе една седмица след това. \r\n***  Действащият министър на отбраната на Испания Маргарита Роблес обяви изтеглянето на фрегатата \"Мендес Нунес\" от военноморска група в Персийския залив, ръководена от САЩ. Решението е взето с оглед промяната от страна на Вашингтон на първоначалната мисия на бойната група, отбелязва испанският национален ежедневник  El Pais .  \r\nРоблес подчерта, че решението е техническо и военно, а не политическо, и че Мадрид взима предвид позициите на Вашингтон. \"Ние уважаваме решението и когато целите на бойната група бъдат върнати към предварително планираното с участието на испанския флот, ще възобновим [мисията]\", поясни военният министър на Мадрид. Уточнява се, че испанската фрегата ще се присъедини отново към флота, след като той достигне водите на Индийския океан. \r\n\"Ангажиментът на Испания е към Европейския съюз и международните организации и ние винаги ще зачитаме общите ни позиции\", допълни Роблес. \r\nГоворейки в Брюксел на среща на министрите на ЕС, Роблес подчерта, че Испания и САЩ са постигнали споразумение преди две години за включване на \"Мендес Нунес\" с 215 моряци на борда в мисия за обучение, която отбелязва 500-та годишнина от първата обиколка на Земята от изследователите Фердинанд Магелан и Хуан Себастиан Елкано. Но на 5 май Вашингтон обяви, че ще изпрати флота, воден от самолетоносача \"Ейбрахам Линкълн\", в Персийския залив на фона на нарастващото напрежение между САЩ и Иран. \"Когато виждам, че има отклонение от споразумението, чувствам, че е по-добре временно да се оттеглим от него\", подчерта испанският министър на отбраната.  \r\nИспанският действащ министър на външните работи Жозеп Борел омаловажи решението на Испания. След като призна, че \"това е сложна ситуация\", той заяви, че \"не трябва да се приема толкова тежко\". \r\nИспания се стреми да избегне неволно отприщване на всякакъв вид конфликт с Иран на фона на нарастващото напрежение между Вашингтон и Техеран. Флотът вече е пресякъл пролива Баб-ел-Манбед, който се присъединява към Червено море и Индийския океан, и се отправи към Ормузкия пролив, където ще навлезе Персийския залив. Това обаче ще се случи без участието на испанския кораб, подчертават от редакцията. \r\nИнтегрирането на \"Мендес Нунес\" в бойната група (в която няма други чуждестранни кораби, освен испанският) беше планирано с цел подобряване на оперативната съвместимост. Мисията трябваше да продължи шест месеца, от края на април до 31 октомври тази година, когато испанският кораб трябваше да акостира в пристанището на Сан Диего (Калифорния), след като пресече Средиземно море, Червено море, Индийския океан, Южнокитайско море и Тихия океан. Групата включва самолетоносача \"Ейбрахам Линкълн\", който превозва 85 изстребителя на борда, ракетни крайцери, три разрушители, логистичен кораб и подводница. \r\n***", "date": "2019.05.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/15/2658134/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-may.html", "text": "„Софийска вода” временно ще прекъсне водоснабдяването в някои части на столицата на 16 май 2019 г. (четвъртък), съобщиха от пресцентъра на  дружеството .  \r\nВъв връзка с пресвързване на уличен водопровод на ул. „Едуард Генов“, ж.к. „Малинова долина“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на: \r\n- ул. „Едуард Генов“ , бл. 22, бл. 23, бл. 25, бл. 26, бл. 27. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 27 и бл. 25. \r\nВъв връзка с изпълнение на инвестиционен проект за подмяна на уличен водопровод на ул. „Кузман Шапкарев“, Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Ген. Гурко“, ул. „Дякон Игнатий“, ул. „Иван Вазов“, ул. „Георги С. Раковски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“. ъгъла с ул. „Дякон Игнатий“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на ул. „Божур“, с. Волуяк, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ул. „Божур“, ул. „Здравец“, ул. „Червено знаме“, ул. „Зорница“, ул. „Малина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Виолета“, ъгъла с ул. „Градина“. \r\nВъв връзка с прекъсване на сградно водопроводно отклонение на ул. „Цар Симеон“, Център, район „Възраждане“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n- ул. „Цар Симеон“ от бул. „Стефан Стамболов“ до ул. „Георг Вашингтон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“, ъгъла с ул. „Княз Борис“. \r\nВъв връзка с подмяна на пожарен хидрант на ул. „Сехово“, ж. к. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Сехово“ от ул. „Сава Михайлов“ до ул. „Попчево“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сехово“, ъгъла с ул. „Попчево“. \r\nВъв връзка с подмяна на сградно водопроводно отклонение на бул. „Сливница“, ж. к. „Банишора“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- бул. „Сливница“ №195, бул. „Христо Ботев“ №131; \r\n- ул. „Софроний Врачански“ от бул. „Сливница“ до ул. „Козлодуй“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански“. ъгъла с бул. „Сливница“. \r\nВъв връзка с подмяна и монтаж на спирателни кранове на ул. 565, ж. к. „Левски“ В, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: \r\n- ул. 565. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 565 №2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.05.15", "title": "„Софийска вода” временно ще прекъсне водоснабдяването в някои части на столицата на 16 май"}
{"url": "http://www.focus-news.net/news/2019/05/15/2658135/burgas-nagradiha-uchastnitsite-v-konkursa-za-multimedien-proekt-na-tema-evropa-i-moyat-karieren-pat.html", "text": "В седмицата посетена на Европа в залата на Център за подкрепа на личностното развитие – Бургас се състоя награждаването на мултимедийни проекти на ученици, участвали в конкурс „Европа и моят кариерен път“. Това съобщиха от пресцентъра на  Община Бургас . Конкурсът се организира от кариерните консултанти към ЦПЛР – Бургас и Областен информационен център. Призовите места се присъдиха на ученици от ПГРЕ „Г. С. Раковски“; СУ „Св.св. Кирил и Методий“ и СУ „Епископ Константин Преславски“, на които бяха връчени грамоти и предметни награди, осигурени от Областен информационен център – Бургас.", "date": "2019.05.15", "title": "Бургас: Наградиха участниците в конкурса за мултимедиен проект на тема „Европа и моят кариерен път“"}
{"url": "http://www.focus-news.net/news/2019/05/15/2658137/pazardzhik-okrazhniyat-sad-shte-gleda-delo-sreshtu-kmeta-na-obshtina-belovo.html", "text": "Окръжен съд - Пазарджик ще гледа дело срещу кмета на община Белово, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу Костадин Варев е повдигнато обвинение за това, че за периода 31.01.2013 – 20.08.2014 година като Кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лева. Началото на съдебното заседание е в 14.00 часа, а докладчик е съдия Александър Александров. \r\nВаня НИКОЛОВА", "date": "2019.05.15", "title": "Пазарджик: Окръжният  съд ще гледа дело срещу кмета на община Белово"}
{"url": "http://www.focus-news.net/news/2019/05/15/2658124/evropeyski-izbori-2019-valeri-simeonov-nfsb-ostavkata-na-rumen-porozhanov-e-zakasnyala-iskah-smyanata-mu-po-rano-zaradi-lobizam.html", "text": "Оставката на Румен Порожанов е закъсняла, аз исках смяната му по-рано заради лобизъм. Това каза пред журналисти лидерът на НФСБ Валери Симеонов, предаде репортер на  Агенция „Фокус“ . „Десислава Танева е била министър. Познава добре проблемите както в бранша, така и в министерството. Но мисля, че няма да й бъде лесно, дано да не се поддава на лобизъм – поне в такава степен, на каквато бяхме свидетели при досегашното ръководство на МЗХГ“, заяви Симеонов. Той посочи, че одобрява оставката на Порожанов и смята, че е малко закъсняла. „Аз съм искал смяната му по-рано по темата за явния лобизъм, който беше приложен по промяната на наредбата за училищен плод и мляко. Лично съм я поискал от Бойко Борисов на председателски съвет. Но не смятам, че това трябваше да бъде оповестявано публично. Така че в това отношение не търпя упрек“, каза още Валери Симеонов. Според него трябва да има още рокади в земеделското министерство. „Има основание да се извършват промени и по регионални дирекции, където все още кадри на ДПС продължават да кадруват и да деребействат особено по отношение на стопанисването на държавните гори“, коментира Симеонов. \r\nЦветилена СИМЕОНОВА", "date": "2019.05.15", "title": "Европейски избори 2019: Валери Симеонов, НФСБ: Оставката на Румен Порожанов е закъсняла, исках смяната му по-рано заради лобизъм"}
{"url": "http://www.focus-news.net/news/2019/05/15/2658128/v-predavaneto-vsichki-v-chas-agentsiya-i-radio-fokus-i-mon-otpravyat-novata-zagadka-v-igrata-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят новата загадка в играта „Незабравимото“, целяща популяризиране на българските литературни шедьоври.Всяка сряда в предаването за образование „Всички в час“  излъчваме нов откъс, тази седмица е представен от археолога проф. Николай Овчаров:    \r\nЗнам, законът твой е жив светилник \r\nи в пътеки светлина нетленна \r\nкъм евангелския дар възжаждан. \r\nЛитна днес и славянското племе \r\nмилостта на кръста твой да търси... \r\nНо на мене, който моли помощ, \r\nотче, сине и пресвети душе - \r\nпросещ, - твойто мощно слово дай ми, \r\nръце вдигам да получа мъдрост, \r\nсила, що обилно от небето \r\nти даряваш на вси твари живи. \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във    \r\nНаградата е книга – “Бойните маршове на честта и славата на България” с автор Красимир Узунов.", "date": "2019.05.15", "title": "В предаването „Всички в час“ Агенция и Радио „Фокус“ и МОН отправят новата загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/05/15/2658116/premierat-boyko-borisov-natsionalna-strategiya-za-deteto-nyama.html", "text": "Национална тема за детето 2019-2030 г. няма. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“ . „На социалния министър Бисер Петков възлагам сутрин като стане, обед и вечер да прави брифинг и да казва, че такава стратегия няма“, посочи той. „Във „Фейсбук“ и протести готвят- „Не, на стратегията 2019-2030 г.“. Това е стратегия, която е няма. Много ясно се разпоредих да се прави с абсолютно всички мнения и категорично да защитава детето“, заяви Бойко Борисов. „Такава стратегия няма. Защо продължават да лъжат не знам“, коментира той. „Такава стратегия няма, тя ще бъде сложена и приета едва когато мине през всички обсъждания“, изтъкна премиерът. „Да са сигурни хората, това са спекулации, че ще дойдат и ще ти вземат детето и ще го дадат някоя друга брачна двойка. Целта на стратегията е да защити тези деца, които са попаднали в такива семейства“, подчерта министър-председателят Борисов.  \r\nДаяна ДЮЛГЕРОВА", "date": "2019.05.15", "title": "Премиерът Бойко Борисов: Национална стратегия за детето няма"}
{"url": "http://www.focus-news.net/news/2019/05/15/2658141/", "text": "Бизнесът трябва да посещава форуми като национални състезания и олимпиади, където могат да намерят свои бъдещи служители и да се удивят от възможностите на децата. Това каза за предаването „Всички в час“ на Радио „Фокус“ Христина Василева, учител в  Природо-математическа гимназия, Благоевград по повод проведения Националния кръг на олимпиадата по информационни технологии, на който проект от училището беше класиран на 1 място в категория „Интернет приложение“. Тя уточни, че на тези форуми бизнесът може да намерят деца, на които дори и някаква стипендия да им дадат, след време те ще им върнат парите многократно. Василева допълни, че не е нужно само да се казва, че няма работна ръка и квалифицирани кадри, такива има дори и сред учениците. Тя припомни, че в проведената национална олимпиада, на финала в 5 категории са участвали 40 проекта от училища от цялата страна в две възрастови групи, от Природо-математическата гимназия в Благоевград проектите са 2.", "date": "2019.05.15", "title": "Христина Василева, ПМГ, Благоевград: Бизнесът трябва да посещава форуми като национални състезания и олимпиади, където могат да намерят свои бъдещи служители"}
{"url": "http://www.focus-news.net/news/2019/05/15/2658140/burgas-42-godishna-ruska-grazhdanka-izdirvana-za-izmami-v-osobeno-golemi-razmeri-e-zadarzhana-v-grada.html", "text": "42-годишна руска гражданка, издирвана с червена бюлетина и мярка „задържане и екстрадация” от Интерпол – Москва, е задържана в Бургас, в резултат на съвместните полицейски действия на служители от група „Издирване” към отдел „Криминална полиция” и сектор „Миграция” при ОДМВР – Бургас. Жената е обявена за международно издирване за извършени измами в особено големи размери. Това съобщиха от  ОДМВР – Бургас . Задържана е за срок от 24 часа, като своевременно са информирани Дирекция „Международно оперативно сътрудничество” и Бургаска окръжна прокуратура за вземане на постоянна мярка за задържане.", "date": "2019.05.15", "title": "Бургас: 42-годишна руска гражданка, издирвана за измами в особено големи размери, е задържана в града"}
{"url": "http://www.focus-news.net/news/2019/05/15/2658138/evropeyski-izbori-2019-gerb-predstavi-listata-si-za-evropeyskite-izbori-v-shumen.html", "text": "ГЕРБ представи листата си за европейските избори в Шумен, предаде репортер на  Радио „Фокус“-Шумен . След концерта на сцената в зала „Арена Шумен“, излязоха водачът на листата Мария Габриел, Емил Радев, Асим Адемов, Ева Майдел, Андрей Новаков и Андрей Ковачев. Към тях се присъединиха и Александър Йорданов, представител на СДС в съвместната листа и заместник-председателят на ГЕРБ Цветан Цветанов. Сред гостите на предизборната проява бяха Румен Христов, председател на СДС, кметът на Шумен Любомир Христов и кметът на Разград д-р Валентин Василев. Мария Габриел отбеляза, че събитието в Шумен  не само е най-голямото от началото на кампанията, но е и  събитието с най много дух, човечност и борбеност.  \r\n„Човечността за нас означава и борбеност, борба за България, за всяко населено място, за всеки млад човек ,за всеки възрастен, за всеки учител, родител, предприемач. Това сме ние! Благодаря ви от все сърце! Ако всеки един от нашия отбор, който днес имам честа да водя, е защитавал каузата „България“ със сърце,  действие и резултати, то това е и благодарение на вашата подкрепа, съвети и предизвикателства. На тези избори е важно отново всички да покажем, че ГЕРБ е гаранция за европейското развитие на България, защото нашата кауза е България в ЕС. Само обединени можем и ще продължим да работим за защита интересите на всеки един, на всяко населено място, за да продължаваме да градим положителния имидж на България, какъвто го има, откакто имаме премиера Борисов и правителството на ГЕРБ. Заедно, на 26 май с бюлетина 12 още веднъж ясно, силно и отчетливо да защитим каузата „България“. Тя да бъде видима от най-малкото до най-голямото населено място, да носи перспектива, сигурност, за да кажем „да“ на активна, влиятелна, знаеща и можеща България и „не“ на двойните стандарти, не на конфронтацията и разделението. Вие сте моторът ни! Нека на 26 май с бюлетина 12, така, както са 12 звездите в европейското знаме, още веднъж направим така, че звездата на България да грее в Европа“, призова Мария Габриел.  \r\nБлагодарност към всички кметове на общини, на населени места, общински съветници членове и симпатизанти на ГЕРБ изказа и Цветан Цветанов. „Силни сме, защото можем да побеждаваме, защото правим най-добрата политика, правена досега. Това е отборът на ГЕРБ, който е най-добрият, който на тези избори ще победи и ще има най-много евродепутати, които ще ни представляват в Европарламента, защото са знаещи, можещи, достойни и могат да защитават националните интереси и интересите на обединена и силна Европа. На тези избори трябва да покажем, че нашите кметове са най-добрите, нашите кандидати за евродепутати са най-добрите и правителството на Бойко Борисов прави всичко възможно страната ни да бъде истинска европейска държава в силна и обединена Европа“, заяви Цветанов. Той посочи, че евровотът, освен за силна и обединена Европа, е и генерална репетиция за изборите за местна власт, а кметовете на Шумен Любомир Христов, на Разград Валентин Василев и на Търговище д-р Дарин Димитров са показали, че могат да променят общините към по-добро. Цветан Цветанов призова за подкрепа с №12 на 26 май.  \r\nИвелина ИВАНОВА", "date": "2019.05.15", "title": "Европейски избори 2019: ГЕРБ представи листата си за европейските избори в Шумен"}
{"url": "http://www.focus-news.net/news/2019/05/15/2658136/faktor-makedoniya-tandemat-zaev-pendarovski-zapochva-rabota.html", "text": "В сряда, 15 май, министър-председателят на югозападната ни съседка Зоран Заев се връща към служебните си задължения и завършва четиридневната си почивка от 10 до 14 май, поради което не присъства на встъпването в длъжност на новоизбрания президент на Македония Стево Пендаровски, отбелязва скопското електронно издание  \"Фактор\" . \r\nЗаев вече ще работи с президент, който - за разлика от предходния - не е от опозицията. Пендаровски вече заяви, че очаква Заев в резиденцията във Водно \"на чаша кафе\". Очаква се премиерът на югозападната ни съседка да посети президентската резиденция в рамките на деня, за да поздрави Пендаровски за встъпването му в длъжност.  \r\nЗасега дневният ред на първия работен ден на Заев след почивката му не е известен, но беше обявено, че веднага щом се върне от ваканция, той ще види с лидера на \"Демократичен съюз за интеграция\" (ДСИ) Али Ахмети като коалиционен партньор, с когото трябва да обсъди евентуални кадрови промени в правителството. Тереза Герова", "date": "2019.05.15", "title": "\"Фактор\" (Македония): Тандемът Заев-Пендаровски започва работа"}
{"url": "http://www.focus-news.net/news/2019/05/15/2658142/varna-politsiyata-razsledva-ubiystvoto-na-74-godishna-zhena.html", "text": "Полицията във Варна разследва убийството на 74-годишна жена. Това съобщиха от пресцентъра на  ОДМВР – Варна .  Криминалисти от ОДМВР – Варна работят по разследването на тежко криминално престъпление. Жертва на убийството е станала 74-годишна жена, която е живеела на територията на Трето РУ. По случая има образувано досъдебно производство, като действията по него се ръководят от прокурор от Окръжната прокуратура в града.", "date": "2019.05.15", "title": "Варна: Полицията разследва убийството на 74-годишна жена"}
{"url": "http://www.focus-news.net/news/2019/05/15/2658130/evropeyski-izbori-2019-halil-letifov-dps-vapreki-smyanata-na-zemedelskiya-ministar-situatsiyata-i-modelat-si-ostavat-sashtite.html", "text": "Въпреки смяната на земеделския министър, ситуацията и моделът си остават същите. Това каза пред журналисти народният представител от ДПС Халил Летифов, предаде репортер на  Агенция „Фокус“ . На въпрос защо пет души от ДПС са гласували против оставката на Румен Порожанов, Летифов посочи, че ДПС не е против оставката, а е против това правителство. „Това е мнозинство на националисти и популисти. Тъй като решението за оставката и за избирането на новия министър са в едно, ние за това гласуваме против правителството и против това решение. Но ако бяха отделно, щяхме да сме „за“ оставката и „против“ новия министър“, обясни Летифов. Той посочи, че въпреки смяната, ситуацията и модела си остават същите. „От първия ден сме казали, че това правителство с това мнозинство е вредно за страната. И две години сме свидетели на тези популизми и национализми“, каза още Летифов. \r\nПопитан как ще коментира думите на лидерът на БСП Корнелия Нинова, която заяви, че Румен Порожанов е бил посочен за министър от ДПС и по-конкретно от Делян Пеевски, Летифов заяви: „Коментарът е такъв, че те също са от този модел на национализъм и популизъм. Не виждам никакви доказателства, всеки носи отговорност за действията. А за поведението на БСП нека да каже Нинова – защо е такова и защо залитат по национализма и популизма. Изчерпаха ли тяхната програма и предложението за алтернатива“. \r\nЦветилена СИМЕОНОВА", "date": "2019.05.15", "title": "Европейски избори 2019: Халил Летифов, ДПС: Въпреки смяната на земеделския министър, ситуацията и моделът си остават същите"}
{"url": "http://www.focus-news.net/news/2019/05/15/2658145/burgas-radka-pamukova-uchitel-i-biograf-na-svetovnoizvestniya-maestro-emil-chakarov-shte-dari-negoviya-frak-dirigentskata-palka-i-lichna-korespondentsiya-na-regionalniya-istoricheski-muzey.html", "text": "Утре, 16-ти май, Радка Памукова – учител и биограф на световноизвестния маестро Емил Чакъров, ще дари неговия фрак, диригентската палка и лична кореспонденция на Регионалния исторически музей в Бургас, където ще бъдат съхранявани и експонирани, за да може всеки жител и гост на града да ги разгледа. Това съобщиха от пресцентъра на  Общината . \r\nСъбитието ще се състои в 11.00 часа в Историческата експозиция на музея, която се намира на улица „Лермонтов“ № 31.", "date": "2019.05.15", "title": "Бургас: Радка Памукова – учител и биограф на световноизвестния маестро Емил Чакъров, ще дари неговия фрак, диригентската палка и лична кореспонденция на Регионалния исторически музей"}
{"url": "http://www.focus-news.net/news/2019/05/15/2658151/parlamentat-prie-doklad-za-sastoyanieto-na-otbranata-i-vaorazhenite-sili-za-2018-g.html", "text": "Парламентът прие Доклад за състоянието на отбраната и въоръжените сили на България през 2018 г., предаде репортер на  Агенция „Фокус“ . Фокусът в аналитичната част на доклада е поставен върху идентифициране на очерталите се проблеми. Едновременно с това са дефинирани оптимални управленски решения за поддържане и изграждане на отбранителните способности на въоръжените сили. Основният извод в доклада е, че състоянието на отбранителните способности позволява на българските въоръжени сили да изпълняват задачите си по мисиите, произтичащи от конституционните задължения, но с ограничения. Ограниченията са свързани с разполагаемия ресурс, състоянието на въоръжението и бойната техника и сроковете за реализация на проектите за модернизация. Запазват се високи нивата на некомплекта от военнослужещи, но усилията за набиране и задържане на подготвен личен състав започват да дават резултат. Увеличението на заплатите на военнослужещите и очакваното следващо увеличение се отразяват положително върху мотивацията на военнослужещите. \r\nПрез 2018 г. са проведени 301 учения, което е с 4% повече от предходната година. По мисия „Подкрепа на международния мир и сигурност“ формирования и отделни военнослужещи са участвали в 11 мисии и операции зад граница с общо 1 420 човека, което е повишение от 47 %. По мисия „Принос към националната сигурност в мирно време“ формирования от Българската армия са участвали в 103 операции в подкрепа на населението при бедствия с общо около 728 военнослужещи и 229 единици техника. Проведени са и 85 операции по неутрализиране на невзривени бойни припаси. \r\nПрез 2018 г. разходите за отбрана са в размер на 1 592,88 млн. лв. и представляват 1,48% спрямо БВП за 2018 г. Наблюдава се увеличение на реално изразходваните средства с 0,2% от БВП спрямо 2017 г. Тази цифра е близо, но не достига заложеното за годината в Националния план за повишаване на разходите за отбрана на 2% от БВП до 2024 г. \r\nЦветилена СИМЕОНОВА", "date": "2019.05.15", "title": "Парламентът прие доклад за състоянието на отбраната и въоръжените сили за 2018 г."}
{"url": "http://www.focus-news.net/news/2019/05/15/2658150/sport-otborat-na-despodov-se-razmina-s-nakazanie-za-rasizam.html", "text": "Дисциплинарната комисия на Серия „А“ реши да не наказва за расизъм отбора на Каляри, където играе българският национал Кирил Десподов. Разследването се води заради инцидентите от 2 април, когато по време на двубоя с Ювентус, привърженици на Каляри обиждаха на расова основа Мойс Кийн и Блез Матюиди.  \r\nОт комисията са преценили, че е имало расистки възгласи и маймунски крясъци, но те не са преобладавали по време на мача и са по-скоро инцидент, отколкото някаква тенденция. \r\nВенцислав ДРАГОМАНОВ", "date": "2019.05.15", "title": "Спорт: Отборът на Десподов се размина с наказание за расизъм"}
{"url": "http://www.focus-news.net/news/2019/05/15/2658148/nezavisen-makedoniya-pendarovski-hvashta-metla-za-razuznavaneto.html", "text": "Най-малко четирима служители на Агенцията за разузнаване са изправени пред уволнение от длъжност след изтичането на мандата на бившия македонски президент Георги Иванов, който се е ползвал от услугите им, отбелязва електронното издание на скопския вестник  „Независен“ . \r\nСлед смяната на властта във Водно обаче контролът ще бъде затегнат, така че да няма основания за разследване на Прокуратурата. Това са първите мерки, но ще има цялостно преразглеждане на спецслужбите, първо в Агенцията за разузнаване, а след това и в Дирекцията за сигурност и контраразузнаване, от които следва да бъде създадена новата агенция за национална сигурност. Предвидено е Пендаровски да има по двама съветници, съответно за вътрешните и за външните работи.  Тереза Герова", "date": "2019.05.15", "title": "„Независен“ (Македония): Пендаровски хваща „метла“ за разузнаването"}
{"url": "http://www.focus-news.net/news/2019/05/15/2658152/pazardzhik-prezidentat-rumen-radev-izdade-ukaz-za-imenuvane-na-novosazdadeno-naseleno-myasto-sveti-konstantin-v-obshtina-peshtera.html", "text": "Президентът на Република  България Румен Радев е издал Указ № 107,  с който постановява и наименува новосъздаденото населено място на територията на община Пещера, област Пазарджик – Свети Константин, съобщиха от Пресцентъра на  община Пещера . Изпълнението на указа е възложено на Областния управител на Пазарджик Стефан Мирев и Кмета на Община Пещера Николай Зайчев. Указът на Румен Радев е на основание чл. 98, т. 13 от Конституцията на Република България във връзка с чл. 18, ал. 2 от Закона за административно- териториалното устройство на Република България.", "date": "2019.05.15", "title": "Пазарджик: Президентът Румен Радев издаде указ за именуване на новосъздадено населено място Свети Константин в община Пещера"}
{"url": "http://www.focus-news.net/news/2019/05/15/2658153/evropeyski-izbori-2019-kandidatat-za-evrodeputat-ot-gerb-mladen-shishkov-se-sreshtna-s-zhiteli-na-kostinbrod-i-aktiva-na-partiyata.html", "text": "Кандидатът за член на Европейския парламент от листата на ГЕРБ и СДС Младен Шишков посети Костинброд по покана на народния представител от ГЕРБ Васил Цветков. Той го придружи при срещите му с граждани и с актива на ГЕРБ. С тях бяха и кметът на общината Трайко Младенов, председателят на местния парламент д-р Атанас Тенев и кметът на Годеч Радослав Асенов. Това съобщиха от пресцентъра на  ГЕРБ . Представителите на партията, към които се присъедини и общинският ръководител на ГЕРБ - Костинброд Борислав Борисов, разгледаха обновения градски център, направен с пари от общинския бюджет и с финансова подкрепа от правителството на Бойко Борисов. Като строителен инженер Младен Шишков даде висока оценка на изпълнението на ремонта и коренната промяна на облика на градското пространство. Той уточни, че това е поредното доказателство, че ГЕРБ гради и обновява  и прави живота на хората по-добър. По думите му инвестициите в инфраструктура са инвестиция в по-доброто бъдеще на децата ни и изтъкна, че благодарение на евродепутатите от ГЕРБ в следващия програмен период България ще разполага с достатъчно средства за реализацията на подобни проекти. При срещата с актива на ГЕРБ-Костинброд  Младен Шишков представи листата на ГЕРБ и СДС за предстоящите избори като обяви, че това са хората, които знаят как се печелят проекти, как се защитават българските интереси, как се отстоява позиция в интерес на гражданите и затова Европа ни чува. И допълни, че целта на отбора на ГЕРБ е повишаването на жизнения стандарт на българина, което минава през усвояването на парите от ЕС. След срещата с членовете на ГЕРБ Шишков и Цветков имаха удоволствието гостуват и на празника на НЧ \"Нов живот - 1919\" в село Петърч. За  \r\n100-годишния юбилей на читалището  те пожелаха здраве, още много  \r\nуспехи и творческо вдъхновение на местните самодейци.", "date": "2019.05.15", "title": "Европейски избори 2019: Кандидатът за евродепутат от ГЕРБ Младен Шишков се срещна с жители на Костинброд и актива на партията"}
{"url": "http://www.focus-news.net/news/2019/05/15/2658143/zeri-kosovo-edna-godina-slovesna-voyna-mezhdu-tachi-i-haradinay.html", "text": "Прищинският ежедневник  Zeri  отбелязва, че е изминала близо година от началото на своеобразна „словесна война“ между държавния глава Хашим Тачи и министър-председателя Рамуш Харадинай по повод идеята за корекция на границите на Косово като част от споразумението за нормализиране на двустранните отношения със Сърбия.  \r\nМакар че Тачи е категоричен по отношение на идеята за корекция на границите, Харадинай е се противопоставя на инициативата. Вестникът отбелязва, че „словесната война\" между двамата лидери започна през юни миналата година, когато бе даден ход на финалната фаза на диалога, и когато президентът на най-младата държава на Балканите обяви за първи път в обществото идеята за корекция на границите. Премиерът се противопостави незабавно на предложението, отправяйки предупреждението, че реализирането на подобни намерения може да доведат до нови трагедии на Балканите. Тереза Герова", "date": "2019.05.15", "title": "Zeri (Косово): Една година „словесна война“ между Тачи и Харадинай"}
{"url": "http://www.focus-news.net/news/2019/05/15/2658156/alsat-m-makedoniya-loshoto-vreme-na-balkanite-v-bosna-i-hertsegovina-padna-snyag.html", "text": "Лошото време, което обхвана Балканите преди няколко дни, продължава да бушува – в Босна и Херцеговина падна сняг в средата на месец май, предава излъчващият на албански език скопски телевизионен канал   „Алсат-М“ . \r\nВ интернет пространството се появиха множество снимки, които жителите на босненското село Корчаница, разположено в подножието на планината Гърмеч, са направили след изненадващия снеговалеж. Тереза Герова", "date": "2019.05.15", "title": "„Алсат-М“ (Македония): Лошото време на Балканите – в Босна и Херцеговина падна сняг"}
{"url": "http://www.focus-news.net/news/2019/05/15/2658147/zhana-pavlovska-bapzg-veliko-tarnovo-ne-podkrepyam-zhelanieto-na-meditsinskite-sestri-za-otdelyane-ot-asotsiatsiyata.html", "text": "Не подкрепям желанието на медицинските сестри за отделяне от Българската асоциация на професионалистите по здравни грижи. Това каза за  Радио „Фокус“ – Велико Търново  Жана Павловска, председател на Районната колегия на БАПЗГ. По думите и едно от исканията на медицинските сестри е насочено срещу асоциацията. „Лично аз не подкрепям всички искания на протестиращите колеги. Не съм виждала официално какви са те, но се говори на парче. Говори се за достойно заплащане и до там. Другите им искания не знам“, посочи Павловска. Тя съобщи, че няма информация за организирано пътуване на професионалисти по здравни грижи от Велико Търново до София във връзка с протеста, който ще се проведе днес от 14.00 часа пред Министерски съвет. „Никой не ни е уведомил. Чуваме само слухове. Нямаме никаква официална информация“, посочи Жана Павловска. „Фокус“ припомня , че няколко протеста на професионалисти по здравни грижи се проведоха във Велико Търново през последните месеци. На 1 март здравните работници поставиха сини лентички в знак на протест заради ниските трудови възнаграждения. На 21 март около 40 представители на сектора от Велико Търново подкрепиха националния протест, като се събраха в градинката на паметник „Майка България“. Най-много бяха представители на сестринското съсловие, които поискаха и почасово заплащане на нощния труд. Исканията на здравните специалисти са за двойно увеличение на заплащането на труда, без значение дали работят в общинска или държавна болница, почасово заплащане на нощния труд и допълнителни финансови бонуси за медицинските сестри и спешните реанимационни отделения. Те настояват и за равномерно разпределение на персонала в лечебните заведения и единния стандарти за работа, както и възможност за продължаващо обучение. \r\nНадежда КРЪСТЕВА", "date": "2019.05.15", "title": "Жана Павловска, БАПЗГ – Велико Търново: Не подкрепям желанието на медицинските сестри за отделяне от асоциацията"}
{"url": "http://www.focus-news.net/news/2019/05/15/2658157/varna-65-godishen-mazh-e-postradal-pri-pozhar-v-apartament-na-ul-uilyam-gladston.html", "text": "65-годишен мъж е пострадал при пожар в апартамент на ул. „Уилям Гладстон“. Това съобщиха от пресцентъра на  ОДМВР – Варна . Сигнал за инцидента е получен около 18.35 часа на 14 май. При пожара е пострадал 65-годишен мъж, който е вдишам дим, няма опасност за живота му.Причина за инцидента е небрежност при боравене с открит огън. Унищожени са мебели и дървена дограма, опушени са 50 кв. м стени", "date": "2019.05.15", "title": "Варна: 65-годишен мъж е пострадал при пожар в апартамент на ул. „Уилям Гладстон“"}
{"url": "http://www.focus-news.net/news/2019/05/15/2658158/sofiya-poetichesko-chetene-na-avtori-vklyucheni-v-antologiyata-evropa-shte-se-provede-v-literaturniya-klub-na-stolichna-biblioteka.html", "text": "Поетическо четене на автори, включени в антологията „Европа“, съставена от Михаил Неделчев, ще се проведе в Литературния клуб на Столична библиотека от 18.30 ч. на 15 май 2019 г. (сряда). Това съобщиха от пресцентъра на  Столична община . Водещ ще бъде Пламен Дойнов, а Петър Чухов и Иван Христов ще изсвирят няколко свои композиции на китара и кавал. Събитието е част от инициативата „Дни на Европа в Столична библиотека“.", "date": "2019.05.15", "title": "София: Поетическо четене на автори, включени в антологията „Европа“, ще се проведе в Литературния клуб на Столична библиотека"}
{"url": "http://www.focus-news.net/news/2019/05/15/2658149/plovdiv-administrativniyat-sad-v-grada-othvarli-zhalba-sreshtu-zapoved-za-premahvane-na-nezakonna-postroyka-v-selo-voyvodinovo.html", "text": "Административен съд - Пловдив, VІ състав се произнесе с решение от 14 май 2019 г., по административно дело № 310/2019 г., образувано по жалба на Иванка А., против Заповед № РД-09-81 от 16 януари 2019 г. на кмета на Община Марица, с която на оспорващото лице е наредено в качеството й на извършител и собственик на незаконен строеж да премахне незаконния строеж - „жилищна сграда”, намиращ се в поземлен имот – частна общинска собственост, по кадастралната карта и кадастралните регистри на село Войводиново. Това съобщиха от  съда . \r\nС постановеното решение съдът, отхвърля жалбата на Иванка А. против заповед № РД-09-81 от 16.01.2019г. на кмета на Община Марица. \r\nСъдът е счел, че сградата – предмет на оспорената заповед не е търпим строеж, тъй като не е нанесена в кадастралната карта, одобрена през 2008 г. и е изградена в земеделска земя, чужда собственост /общинска/, без да има одобрен Подробен устройствен план и без да е променено предназначението й.  \r\nСпоред установените по делото факти, за които преписката съдържа доказателства, съдът е приел, че не е засегнато правото на жилище по смисъла на член 8 от Конвенция за защита на правата на човека и основните свободи. \r\nРешението може да се обжалва пред Върховния административен съд, в 14-дневен срок от съобщението до страните за постановяването му.", "date": "2019.05.15", "title": "Пловдив: Административният съд в града отхвърли жалба срещу заповед за премахване на незаконна постройка в село Войводиново"}
{"url": "http://www.focus-news.net/news/2019/05/15/2658146/prevozvachite-nastoyavat-za-sreshta-s-premiera-boyko-borisov-za-vavezhdaneto-na-tol-sistemata.html", "text": "Превозвачите се обръщат с молба към премиера Бойко Борисов за спешна среща по проблемите, които се очертават във връзка с въвеждането на тол системата за превозните средства над 3,5 тона. Това съобщиха от  Камарата на автомобилните превозвачи в България . Според превозвачите през последния месец сред транспортните и спедиторските фирми, както и сред контрагентите и клиентите, нараства недоволството от начина, по който Министерството на регионалното развитие и благоустройството подготвя въвеждането на тол системата. Превозвачите заявяват, че приемат необходимостта от въвеждането на системата у нас, но биха желали да изложат пред премиера важни професионални съображения, които считаме, че не са отчетени при налагането на тол системата и биха довели до ненужно социално напрежение. „От гледна точка на транспортните и спедиторските фирми, проблемът изглежда по следния начин: вместо 103 млн. лв. от винетки през 2018 г., МРРБ възнамерява да събира по 1 163 млн. лв. от 2019 г. Това означава, че един от компонентите в ценообразуването на пътническите и товарните превози се увеличава 11 пъти в рамките на една година“, става ясно от писмото до премиера. Превозвачите изтъкват, че не е спазен 6-месечният срок за тестови изпитания на системата преди пусковия срок. Те обръщат внимание на липсата на диалог.  \r\nКъм писмото до премиера Борисов е изпратена и обща позиция на: Съюз на международните превозвачи (СМП); Асоциация на българските предприятия за международни превози и пътищата (АЕБТРИ); Конфедерация на автобусните превозвачи (КАП) Национално сдружение на българските превозвачи (НСБП); Камара на автомобилните превозвачи в България (КАПБ); Асоциация на българските търговци, производители, вносители и превозвачи на горива (АБТПВПГ); Камара на автомобилните превозвачи в България (КАПБ) и Българска асоциация на сдруженията в автомобилния транспорт (БАСАТ). Превозвачите настояват за стриктно спазване на техническите изисквания на Пътната агенция към изграждането на тол системата, като тя да обхваща само магистрали и пътища първи клас, които са част от европейските транспортни коридори. Предлагат за база на тол таксите да се приеме германската системата, но съобразена с БВП на България, който е 5,5 пъти по-малък от този на Германия.  Превозвачите настояват за значително обявеният финансов резултат от въвеждането на тол системата в размер на 1 163 млн. лв. годишно; за приемането на социално поносими за хората и справедливи за бизнеса стойности на тол таксите; да се разгледат и приемат облекчения за превозвачите на вътрешния пазар, чиято дейност има социални функции, както е при автобусните превози, както и за фирмите, които доставят стоки от първа необходимост – храни и горива – за населението.", "date": "2019.05.15", "title": "Превозвачите настояват за среща с премиера Бойко Борисов за въвеждането на тол системата"}
{"url": "http://www.focus-news.net/news/2019/05/15/2658164/kyustendil-rayonnata-prokuratura-v-dupnitsa-shte-priema-signali-za-prestapleniya-protiv-politicheskite-prava-na-grazhdanite.html", "text": "Районната прокуратура в Дупница ще приема сигнали за престъпления против политическите права на гражданите. Това съобщиха за  Радио „Фокус” – Кюстендил  от Районна прокуратура. С оглед осигуряване възможност на гражданите да подават сигнали за престъпления против политическите права, в деня на провеждането на избори за Европейски парламент и в предизборния ден в сградата на прокуратурата ще има дежурни прокурори и съдебни служители. На 25 май дежурните прокурори ще бъдат Радослава Митева и административният  ръководител – районен прокурор Даниела Гюрова. На 26 май дежурство ще дават прокурор Емил Павлов и прокурор Даниела Гюрова. Дежурствата ще се извършват в кабинетите на Районна прокуратура – Дупница, като е осигурен достъп на гражданите и възможност да подават сигнали и тъжби, които са от компетентност на прокуратурата. \r\nВенцеслав ИЛЧЕВ", "date": "2019.05.15", "title": "Кюстендил: Районната прокуратура в Дупница ще приема сигнали за престъпления против политическите права на гражданите"}
{"url": "http://www.focus-news.net/news/2019/05/15/2658162/burgas-ogranichenieto-na-dvizhenieto-po-bul-prof-yakim-yakimov-se-udalzhava-na-15-yuni.html", "text": "Община Бургас съобщава, че във връзка с плануван ремонт на кръстовище с кръгово движение образувано от бул. „Проф. Яким Якимов“ с бул. „Стефан Стамболов“ и ул. „Транспортна“ се удължават въведените ограничения, за периода от 15 май до 15 юни. Това съобщиха от пресцентъра на  Общината . Това включва временна организация на движението – забрана за преминаване на товарни автомобили над 10 тона в платното за движение от пътен възел „Надгарови коловози“ в посока кръстовище с кръгово движение образувано от бул. „Проф. Яким Якимов“ с бул. „Стефан Стамболов“ и ул. „Транспортна“. По време на ремонтните дейности, като алтернативните маршрути за товарни автомобили водачите могат да ползват следните обходи: – ул. „Одрин“, път III-9008, път BGS-1030 /обход Лукойл / , път III-6008 посока път I-6 „София-Бургас“; – ул. „Крайезерна“, бул. „Т. Александров“, бул. „Захари Стоянов“,  разклон кв. „Горно Езерово“, път III-7909, път III-5392, път III-6008 посока АМ „Тракия“.", "date": "2019.05.15", "title": "Бургас: Ограничението на движението по бул. „Проф. Яким Якимов“ се удължава на 15 юни"}
{"url": "http://www.focus-news.net/news/2019/05/15/2658161/ministar-temenuzhka-petkova-protestat-na-malkite-proizvoditeli-na-energiya-ne-e-argumentiran.html", "text": "Протестът на малките производители на енергия от възобновяеми енергийни източници не е аргументиран. Това каза на брифинг в Министерски съвет министърът на енергетиката Теменужка Петкова по повод протеста на малките производители, които поискаха нейната оставка и тази на председателя на КЕВР Иван Иванов, предаде репортер на  Агенция „Фокус“ . „Протестиращите малки производители на енергия от възобновяеми енергийни източници имат претенции към една промяна в Закона за енергетиката, която беше направена през юли месец 2015 г.“, припомни министър Петкова. „По силата на тази промяна беше решен един въпрос, свързан с финансирането на този тип производители на електрическа енергия“, обясни тя. „Това са производители на енергия от възобновяеми източници, които са получили финансиране по Оперативна програма за развитие на селските райони от Държавен фонд „Земеделие“ за изграждане на такъв тип проекти“, добави Петкова.  „В последствие при определяне на цената от бившата Държавна комисия за енергийно и водно регулиране тази субсидия, която са ползвали, не е била взета в предвид и при определена преференциална цена, въз основа на която този тип производители са свръхсубсидирани“, коментира Петкова. „Във връзка с извършен одит от страна на Европейската сметна палата беше констатирано това двойно финансиране. Бяха дадени указания за предприемане на съответните мерки иначе нямаше как да бъдат верифицирани разходите по оперативната програма“, уточни тя. „Беше направена промяна в Закона за енергетиката през 2015 г. Това неосновано субсидиране беше преодоляно“, добави Петкова. „Промяната беше обжалвана пред Конституционния съд, той излезе с решение, от което става ясно, че тя е напълно закономерна и законосъобразна“, изтъкна енергийният министър. „През годините сме имали поредица от срещи с тези производители и сме обяснили всички тези факти и обстоятелства. Те знаят за тях. Не виждам аргументи в подкрепа на този протест“, подчерта Теменужка Петкова. „Те се позовават на една промяна в директивата, която беше приета в края на 2018 г. като твърдят, че тази промяна на директивата е направена във връзка с този случай. Това не е така, промяната касае действия, които ще бъдат предприети след транспониране на директивата в съответните държави членки, но това трябва да се случи до юни 2021 г“, коментира тя. „По никакъв начин не може да се свърже със свръхсубсидирането, което са получили тези производители през годините. Този протест не е аргументиран. Това са теми, които са обсъждани“, допълни още Теменужка Петкова.  \r\nДаяна ДЮЛГЕРОВА", "date": "2019.05.15", "title": "Министър Теменужка Петкова: Протестът на малките производители на енергия не е аргументиран"}
{"url": "http://www.focus-news.net/news/2019/05/15/2658163/tsvyatko-chetyov-susavo-savov-pirdop-vsyaka-godina-uchenitsite-razrabotvat-mnogo-i-razlichni-prilozheniya-v-ramkite-na-it-proekti-davashti-vazmozhnost-da-tarsyat-i-proyavyavat-tvorchestvo.html", "text": "Всяка години учениците разработват много и различни приложения в рамките на ИТ проекти, които има дават възможност да търсят и проявяват творчество. Това каза за седмичното образователно предаване  „Всички в час“  на  Радио \"Фокус\"  директорът на Средно училище „Саво Савов”, гр. Пирдоп. По думите му над 10 години училището всяка година достига до национален кръг на олимпиади по информационни технологии. „Обикновено се състезаваме и достигаме до призовите места. За разлика от други специализирани училища, ние сме средно училище и за нас е още по-голяма гордост и чест, защото мерим сили с учебни заведения, при които това е профилът на обучението“, каза още той. Цвятко Четьов допълни, че се прави всичко възможно училището да е актуално, има и подкрепата на Министерство на образованието и науката и бизнеса. „Миналата година изградихме в училище цялостна безжична мрежа, по спецификацията на МОН, а с подкрепата на бизнеса внедрихме т.нар. „Облачна технология“ в образованието, която дава възможност всички ученици в цялото училище да може да извършва образователни дейности в тези облачни структури“, каза още той.  \r\nВ олимпиадата училището е участвало с „Азбуката в картинки“, но проектът не е създаден преди това и с друга цел. „Това е приложение, което цели да помогне на децата в първи клас да научат по-лесно и по по-интересен начин буквите“, това каза Габриела Гостева, ученик в СУ„Саво Савов”- Пирдоп. По думите й в приложението са представени основните етапи в изучаването на азбуката, като откриване на думи с определена буква, откриване на модели, както и две игри, в които могат да се упражняват научените знания. Тя допълни, че приложението е налично както за компютър, така и в Google play може да се отрие, като уточни, че той не правен за олимпиадата, а с цел помощ на учителите и учениците, и като цяло на обществото. „Показахме проекта в няколко училища. Децата в първи клас реагираха много добре и доста увлекателно се представят уроците чрез „Азбуката в картинки“. \r\nМилослава АНГЕЛОВА", "date": "2019.05.15", "title": "Цвятко Четьов, СУ„Саво Савов”, Пирдоп: Всяка година учениците разработват много и различни приложения в рамките на ИТ проекти, даващи възможност да търсят и проявяват творчество"}
{"url": "http://www.focus-news.net/news/2019/05/15/2658165/burgas-obshtinata-shte-demontira-izlezli-ot-upotreba-zhelezopatni-relsi-po-neizpolzvaemite-linii.html", "text": "Община Бургас ще демонтира излезлите от употреба железопътни релси по неизползваемите линии, пресичащи ул. \"Одрин\". След това пътната настилка ще бъде възстановена в по-удобен за преминаване вид. Това съобщиха от пресцентъра на  Общината . Срокът за изпълнение е от 07.00 ч. на 17 май 2019 г. до 19.00 ч. на 19 май 2019 г. За посочения период улица \"Одрин\" ще бъде затворена за моторни превозни при кръстовището с ул. \"Цар Калоян\". Движението ще се извършва съгласно създадената временна организация. През това време на фирмите и гражданите ще се осигури достъп до имотите им в района от посока кв. \"Долно Езерово\". \r\nСлед настояване на Община Бургас ще се демонтират за кратко и използваемите релси по ул. \"Одрин\", за да се монтират гумирани подложки отдолу, тъй като има много оплаквания от шофьори, че си разбиват там колите. Тази задача ще изпълни Национална Компания Железопътна Инфраструктура. \r\nРемонтът налага промяна в маршрутите на линии № 7 и № 7А, които през трите дни ще пътуват както следва: \r\n- От Автогара Запад  - по маршрута до пл. Трапезица - ул. \"Струга\" - бул. \"Даме Груев\" - ул. \"Янко Комитов\" - Терминал Славейков .... продължават по маршрута; \r\n- От кв. \"Долно Езерово\" кв. \"Лозово\" - по маршрута до Терминал Славейков - ул. \"Янко Комитов\" - бул. \"Даме Груев\" - ул. \"Струга\" - пл. Трапезица, продължават по маршрута. \r\nАвтобусите, обслужващи линии 7 и 7А, ще спират на всички съществуващи спирки по изменения маршрут. \r\nНа 17 май 2019 г. (петък) сутринта линия Бо ще мине през ул. \"Одрин\", но в следобедните курсове маршрутът й също ще бъде изменен: \r\n- От Терминал Славейков - ул. \"Янко Комитов\" - бул. \"Даме Груев\" - ул. \"Струга\" - пл. Трапезица - продължава по маршрута, като автобусите също ще спират на всички спирки по ул. \"Янко Комитов\" в ж.к. \"Славейков\". \r\nС изключение на сутрешните курсове по линия Бо в петък, за дните на ремонта спирките на ул. \"Одрин\" няма да бъдат обслужвани.", "date": "2019.05.15", "title": "Бургас: Общината ще демонтира излезли от употреба железопътни релси по неизползваемите линии"}
{"url": "http://www.focus-news.net/news/2019/05/15/2658160/zornitsa-kraleva-zam-kmet-na-obshtina-blagoevgrad-nie-sme-parvata-obshtina-koyato-uspyava-da-se-spravi-s-izgrazhdaneto-na-novi-i-moderni-sotsialni-zhilishta.html", "text": "Ние сме първата Oбщина, която успява да се справи с изграждането на нови и модерни социални жилища. Това каза по време на заключителна пресконференция по проект „Изграждане на социални жилища в IV-ти микрорайон“, Зорница Кралева, зам.-кмет по Европейски проекти и програми към Община Благоевград, предаде репортер на  Радио „Фокус“ - Пирин . „Дори не говорим само за изграждането им, а вече и за пълното им обзавеждане и с настаняването, което трябва да се случи в скоро време. Тези 183 жилища действително са обзаведени до приборите за хранене, тоест хората могат просто да отключат вратата и да се настанят“, посочи тя. Кралева добави, че трябва да се оформи и звеното, което ще стопанисва новите социални жилища, тъй като те не са част от общия сграден фонд и така едните общински жилища ще бъдат разделени от другите, но всички ще бъдат в помощ на гражданите. По думите й вече са в етап на сключване на договори с хората  от звеното, които няма да са повече от 4-5 човека. \r\nНатали СТЕФАНОВА", "date": "2019.05.15", "title": "Зорница Кралева, зам.-кмет на Община Благоевград: Ние сме първата Oбщина, която успява да се справи с изграждането на нови и модерни социални жилища"}
{"url": "http://www.focus-news.net/news/2019/05/15/2658166/dobrich-44-godishen-shofyor-e-s-cherepno-mozachna-travma-sled-udar-v-kraypatno-darvo-v-rayona-na-selo-senokos.html", "text": "44-годишен шофьор е бил отведен в болница вчера следобед след катастрофа в района на добричкото село Сенокос. Това съобщават от пресцентъра на  ОДМВР - Добрич . Около 16.25 часа е получено съобщение за възникналото ПТП. На място е установено, че 44-годишен мъж, управлявал специален автомобил с пернишка регистрация, поради движение с несъобразена скорост, губи контрол над превозното средство и се удря се в крайпътно дърво. Автомобилът се преобръща в крайпътна нива. Вследствие на инцидента водачът е настанен в МБАЛ Добрич с черепно мозъчна травма, без фрактури и без опасност за живота.", "date": "2019.05.15", "title": "Добрич: 44-годишен шофьор е с черепно-мозъчна травма след удар в крайпътно дърво в района на село Сенокос"}
{"url": "http://www.focus-news.net/news/2019/05/15/2658169/plovdiv-zhitelite-na-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество за областта. Без вода за неопределен период от време днес ще бъдат домакинствата в Златосел, до 13.00 часа – в населените места Ягодово и Беловица, а до 17.00 часа – в село Старосел. \r\nЕкипите на водоснабдителното дружество работят по остраняването на авария на ул. „Александър Стамболийски“ в град Карлово, също на ул. „Гълъбец“ в град Пловдив. До 17.00 часа ще бъде нарушено водоподаването и в района на бул.“Цар Борис III Обединител“ и ул.“Железарска“ в областния град. \r\nТони МИХАЙЛОВ", "date": "2019.05.15", "title": "Пловдив: Жителите на четири села в областта са с нарушено водоподаване заради аварии"}
{"url": "http://www.focus-news.net/news/2019/05/15/2658167/inzh-angel-dailov-s-proekta-za-novite-sotsialni-zhilishta-v-blagoevgrad-sa-izgradeni-3-zhilishtni-sgradi-s-obshto-183-zhilishta.html", "text": "С проекта за новите социални жилища в Благоевград са изградени 3 жилищни сгради с общо 183 жилища. Това каза по време на заключителна пресконференция по проект „Изграждане на социални жилища в IV-ти микрорайон“, инж. Ангел Даилов ръководител на проекта, предаде репортер на  Радио „Фокус“ - Пирин . „Едностайните, двустайните и тристайните апартаменти са обзаведени и оборудвани с всички необходими мебели, електроуреди и посуда. Новопостроените жилищни сгради допълват социалните услуги, които предоставя Община Благоевград и не са част от общия жилищен фонд. С осъществяването на проекта се дава възможност за настаняване на хора с лошо здравословно състояние, на семейства с ниски доходи, въобще граждани на Общината с нисък социален статус“, отбеляза той. По думите му след одобряване на проектното предложение и подписване на договор с управляващия орган на ОП „Региони в растеж“ е започнало изпълнението на проекта на 21 ноември 2016 година, като продължителността му е 30 месеца или 2 години и половина. Инж. Даилов посочи, че общата стойност на проекта е малко над 9 млн. лв., като 7 666 000 лв. са осигурени от ЕС, а останалите средства 1 350 000 лв. са осигурени от управляващия орган на ОП „Региони в растеж“, или безвъзмездната финансова помощ е 100 %. Той допълни, че дейностите по проекта са: организация и управление на проекта; подготовка и провеждане на тръжни процедури за избор на изпълнители; изпълнение на инженеринг; изготвяне на комплексни доклади за Оценка на съответствието; упражняване на строителен надзор и въвеждане на обектите в експлоатация; доставка и монтаж на оборудване и обзавеждане; осъществяване на мерки за информация и публичност; финансов одит на проекта; изготвяне на анализ разходи-ползи. \r\nНатали СТЕФАНОВА", "date": "2019.05.15", "title": "Инж. Ангел Даилов: С проекта за новите социални жилища в Благоевград са изградени 3 жилищни сгради с общо 183 жилища"}
{"url": "http://www.focus-news.net/news/2019/05/15/2658170/tass-ukrayna-vavede-novi-sanktsii-sreshtu-rusiya.html", "text": "Украйна въведе нови икономически санкции срещу Русия, които предвиждат забрана за доставка на определени групи стоки и налагане на специални мита, предава  TACC . \r\nСъответното обяви на заседание на кабинета министър-председателят Владимир Гройсман.  \r\n„Това са огледални мерки – ембарго и специални мита за руските товари“, подчерта Гройсман, отбелязвайки, че новите санкции ще засегнат стоки, които „изцяло се произвеждат“ в Украйна, или може да бъдат закупени от алтернативни доставчици. \r\nПървият вицепремиер на Украйна Степан Кубив допълни, че забраните за внос засягат някои видове „промишлени товари, селскостопански и транспортни стоки, минерални торове, шперплат и др.“. Тереза Герова", "date": "2019.05.15", "title": "ТАСС: Украйна въведе нови санкции срещу Русия"}
{"url": "http://www.focus-news.net/news/2019/05/15/2658168/elka-dimova-zam-kmet-na-dobrich-za-parvite-chetiri-mesetsa-na-godinata-postapleniyata-ot-mestni-danatsi-i-taksi-sa-dostignali-4952-ot-godishniya-razmer.html", "text": "Постъпленията от местни данъци и такси в Общината са достигнали 49.52% от годишния размер до края на месец април. Това сочат обобщените данни за първите четири месеца на годината, съобщи зам.-кметът „Финанси и общинска собственост“ Елка Димова, предаде кореспондентът на  Радио „Фокус” – Варна . 3 780 000 лв. са събрани до момента, което е близо 100% спрямо резултата от миналата година. Общината отправя благодарност към всички граждани за тяхната активност в рамките на данъчната кампания, когато гражданите имаха възможност за плащане на налозите с отстъпка. Това, по думите на зам.-кмета, е разбира се и благодарение на мобилизацията и ефективната работа на Дирекция „Местни данъци и такси“, която е работила ефективно затова бързо и лесно да бъдат плащани данъците.  При  такса „битови отпадъци“ постъпленията за отчетния период са в размер на  3 430 000 лв. При сравнение със същия отчетен период за миналата година изпълнението е 98.33%. При собствените приходи по бюджета при план 21 млн. лева постъпленията са 9 352 000 лв. Това е около 44% от годишния план. „Логично е наистина в сроковете за плащане с отстъпка да има най-голям наплив. Сега се очаква сериозен спад в постъпленията, но така или иначе годината има още много месеци“, коментира зам.-кметът и допълни: „Към момента можем оптимистично да заявим, че Общината може да се справи, въпреки неудачите с Наредбата за местни данъци и такси и да изпълним прогнозата за местни за приходи от местни данъци“, допълни Елка Димова. На интернет страницата на Община град Добрич в рубриката \"Услуги и информация\", подлинк \"Местни данъци и такси\" е представена подробна информация за начините за плащане, както и сроковете. \r\nЖулиета НИКОЛОВА", "date": "2019.05.15", "title": "Елка Димова, зам.- кмет на Добрич: За първите четири месеца на годината постъпленията от местни данъци и такси са достигнали 49.52% от годишния размер"}
{"url": "http://www.focus-news.net/news/2019/05/15/2658172/shumen-kniga-za-rada-spasova-shte-bade-predstavena-v-ramkite-na-teatralniya-festival-nova-balgarska-drama.html", "text": "Книга за Рада Спасова ще бъде представена в Шумен, ден преди закриването на Театралния фестивал „Нова българска драма”, предаде репортер на  Радио „Фокус“ - Шумен . „Спомен за Рада” Бележки към един живот“ включва спомени на режисьори и актьори, работили в театрите с Рада Спасова. Книгата е под редакцията на Георги Тошев. „Представянето на изданието е много хубав акцент в рамките на фестивала  „Нова българска драма” , защото Рада Спасова е една жена, която остави завинаги името си в театъра“, заяви Илко Ганев, селекционер в направление „Преглед на спектакли“. Книгата ще бъде представена от 17.00 часа днес в зала „Нова българска драма“ на ДКТ „Васил Друмев“ \r\nИвелина ИВАНОВА", "date": "2019.05.15", "title": "Шумен: Книга за Рада Спасова ще бъде представена в рамките на Театралния фестивал „Нова българска драма”"}
{"url": "http://www.focus-news.net/news/2019/05/15/2658171/vratsa-45-ata-godishnina-ot-konchinata-na-vidniya-duhovnik-i-rodolyubets-vrachanski-mitropolit-paisiy-shte-bade-otbelyazana-na-16-may.html", "text": "45-ата годишнин от блажената кончина на Врачанския митрополит Паисий ще бъде отбелязана в четвъртък – 16 май, предаде репортер на  Агенция \"Фокус\" . От 09.00 часа в митрополитския храм \"Св. Николай Мирликийски\", град Враца, ще започне заупокойна света \r\nЛитургия. Богослужението ще оглави  Негово високопреосвещенство Врачанският митрополит Григорий в съслужение със свещеници от града. Веднага след края на светата литургия в храма, където е и гробът на митрополит Паисий, ще бъде отслужена панихида. \r\nМитрополит Паисий Врачански е роден на 6 август 1888 г. в Своге със светското име Александър Райков Анков. Начално образование получава в родното си село, а прогимназиално в Искрец и София. Завършва Цариградската българска семинария и след това става доктор по богословие от Черновицкия университет. Специализира философия и право в Мюнхенския и Лайпцигския университет. Служи като дякон при екзарх Йосиф I Български и като дякон при наместник-председателя на Светия Синод, ефимерий, библиотекар и началник на Културно-просветното отделение при Светия Синод. Преподава в Софийската духовна семинария и е проповедник в Софийската митрополия и юристконсулт на Светия Синод, протосингел на софийския митрополит. На 1 май 1923 година е ръкоположен за Знеполски епископ. На 10 юни 1930 година е избран за врачански митрополит, какъвто е до края на живота си. Почива \r\nна 16 май 1974 година във Враца. Врачанският митрополит Паисий полага големи грижи и старание за постигане на добра епархийска организация. Извършва посещения в градовете и селата на тогавашната Врачанска епархия, която е разделена на три духовни околии: Врачанска, Плевенска и Оряховска. Към 1934 г. броят на енориите в епархията е 218, а население в тях е около 519 000 души. По това време клирът на Врачанска епархия се състои от 211 енорийски свещеници. Врачанският митрополит Паисий работи в посока на защита на вероучението на общоцърковно и епархийско ниво. Полага грижи за повишаване нивото на богословско образование и просвета на свещенослужителите. В Черепишкият манастир се организират 15-дневни курсове за учители и учителки – ръководители на детски и ученически християнски дружества, както и за диригенти на детски църковни хорове. Курсове за църковни певци и диригенти се организират и в Долнобешовишкия манастир, Враца и Луковит. \r\nВ своята архиерейска дейност митрополит Паисий обръща голямо внимание на благолепието на епархийските храмове. В тях да се поддържа добър ред и чистота, и да има редовно богослужение. По негово настояване са изографисани и снабдени с иконостаси и амвони повече от 40 енорийски църкви. \"Да няма населено място без дом Божий\", призовавал и за това се трудил митрополит Паисий. \r\nМитрополит Паисий е един от първите митрополити, който се застъпва за спасяването на българските евреи. Врачанската света митрополия призовава  врачани и всички българи да присъстват на богослуженията в памет на бележития духовник и родолюбец - митрополит Паисий.  \r\nНикола ПЕТКОВ", "date": "2019.05.15", "title": "Враца: 45-ата годишнина от кончината на видния духовник и родолюбец - Врачански митрополит Паисий, ще бъде отбелязана на 16 май"}
{"url": "http://www.focus-news.net/news/2019/05/15/2658176/veliko-tarnovo-golyamo-sartse-za-blagotvoritelnost-be-montirano-v-debelets.html", "text": "Голямо сърце за благотворителност бе монтирано в Дебелец. Това съобщи за  Радио „Фокус“ – Велико Търново  кметът Снежана Първанова. Металната конструкция е поставена в централния парк на града. Инициативата и реализацията на проекта чрез дарение, е на общинския съветник Георги Недев. \r\n„Много се радвам, че и нашият град ще включи в националната кампания за бъдеще, че по някакъв начин ще намалим отпадъците от пластмаса – капачки, които често срещаме по улиците и в природата, и същевременно ще бъдем полезни“, каза кметът Снежана Първанова. \r\nСредствата от предаването на събраните в металното сърце капачки ще бъдат ползвани само и единствено за благотворителни цели. \r\nНадежда КРЪСТЕВА", "date": "2019.05.15", "title": "Велико Търново: Голямо сърце за благотворителност бе монтирано в Дебелец"}
{"url": "http://www.focus-news.net/news/2019/05/15/2658175/stara-zagora-s-praznichno-shestvie-uchenitsi-i-studenti-chestvat-24-may-v-grada.html", "text": "Ученици и студенти ще се включат в празничното шествие по повод 24 май - Ден на българската просвета и култура и на славянската писменост, в Стара Загора. Това съобщиха от пресцентъра на  Община Стара Загора . Тази година то ще е от три лъча, които ще се съберат на площада пред Общината.  \r\nПървият ще тръгне от парк „Александър Стамболийски“ (Алана) по ул. „Свети княз Борис“, централната алея на парк „Пети октомври“ по бул. „Митрополит Методий Кусев“ до площада. Вторият тръгва от Пето основно училище „Митьо Станев“ по южното платно на бул. „Цар Симеон Велики“, а третият от парк „Йордан Капсамунов“ (Езерото) по бул. „Митрополит Методий Кусев“ до площада.  \r\nМажоретките от Центъра за подкрепа за личностно развитие ще подгреят празника с танцови изпълнения.  \r\nТържественото честване ще се проведе на две сцени. На стълбите пред сградата на общинска администрация ще са построени хорът на Държавна опера Стара Загора и на Народно читалище „Родина“, както и общинският духов оркестър. Вдясно от тях ще бъдат официалните гости, както и номинираните за наградите „Стара Загора“ и „Млада Загора“. \r\nНа сцената на обновения площад ще бъдат музикалните и танцови формации, които ще участват в празника.  \r\nЦеремонията ще започне в 10.00 часа с изпълнение на емблематичното стихотворение „Аз съм българче“. След това ще прозвучи хорово изпълнение на химна „Върви, народе, възродени“. Към небето ще полетят балони с буквите от българската азбука. \r\nПод звуците на Националния химн ще бъдат издигнати знамената на България, на Стара Загора и на Европейския съюз. \r\nСлед официалните приветствия, ще бъдат връчени наградите „Стара Загора“ и „Млада Загора“, които се присъждат за постижения в културата, изкуството, образованието и науката.  \r\nПоздравления към отличените ще поднесат Вокална група „Розов свят“ с изпълнението на песента „Учителко, любима“, квинтет „Траяна“, вокална група „Усмивки“ и солисти от Държавна опера Стара Загора. \r\nПразникът ще завърши с концерт на Детски фолклорен ансамбъл „ Загорче“  и на Общински фолклорен ансамбъл „Загоре“.", "date": "2019.05.15", "title": "Стара Загора: С празнично шествие ученици и студенти честват 24 май в града"}
{"url": "http://www.focus-news.net/news/2019/05/15/2658177/yambol-balovete-v-grada-startirat-na-23-may.html", "text": "Абитуриентските балове в Ямбол тази година са съсредоточени в три поредни дни от 23 до 25 май. Това съобщиха от пресцентъра на  Общината . За празничното настроение на централния площад в града отново ще бъде изградена специална цветна арка, през която минават всички зрелостници. Атмосферата ще се допълва от изпълнения на популярни мелодии от ямболския Духов оркестър при НЧ „Съгласие – 1862“.  \r\nОбщо 12 средни училища в града изпращат своите завършващи ученици. Първия ден – 23 май, са баловете на: Професионална гимназия по подемна, строителна и транспортна техника „Н. Й. Вапцаров”, Професионална гимназия по хранителни технологии и туризъм и на Професионална гимназия по лека промишленост, екология и химични технологии.  \r\nВ Деня на славянската писменост – 24 май са баловете на ПГ „Васил Левски”, ПМГ „Атанас Радев”, Езиковата гимназия „Васил Карагьозов”, Спортно училище „Пиер дьо Кубертен\" и на Средно училище „Св. Кл. Охридски\". \r\nВ последния ден – 25 май, по централните улици на града ще дефилират зрелостниците от Професионална гимназия по икономика „Г. С. Раковски”, Професионална техническа гимназия „Иван Райнов”, Професионална гимназия по строителство и геодезия „Кольо Фичето” и Професионална гимназия по земеделие „Христо Ботев”.", "date": "2019.05.15", "title": "Ямбол: Баловете в града стартират на 23 май"}
{"url": "http://www.focus-news.net/news/2019/05/15/2658173/makfaks-makedoniya-prodalzhava-izdirvaneto-na-shestgodishno-dete-izcheznalo-pri-navodneniyata-v-bosna-i-hertsegovina.html", "text": "Продължава издирването на шестгодишно дете, изчезнало при наводненията в Босна и Херцеговина, предава македонската информационна агенция  „Макфакс“ . \r\nУточнява се, че в рамките на вчерашния ден спасителите са претърсили детайлно коритото на придошлата река Мрачайска, след което са започнали издирване и в река Босна. През нощта акцията е била преустановена заради слабата видимост. \r\nШестгодишният Ибрахим Мешеливеч е паднал в придошлата вода, докато е карал велосипед. В опит да го спаси във водата е скочила и майката на детето, но не е успяла да го извади. Жената е настанена в болница, а издирването на момчето продължава. \r\nВ акцията са задействани 300 спасители. Намерени са дрехите и велосипедът на момченцето.  Тереза Герова", "date": "2019.05.15", "title": "„Макфакс“ (Македония): Продължава издирването на шестгодишно дете, изчезнало при наводненията в Босна и Херцеговина"}
{"url": "http://www.focus-news.net/news/2019/05/15/2658180/yambol-v-evropeyskata-nosht-na-muzeite-gradat-provokira-s-obshta-igra.html", "text": "За поредна година Ямбол отбелязва Европейската нощ на музеите с атрактивната игра „Влез в историята“, в която със свои инициативи участват всички ямболски галерии и музеи. Това съобщиха от пресцентъра на  Общината . Идеята е посетителите да се включат в игрите и викторините, организирани от всяка една културна институция и събирайки печати от посещенията си, да участват в общата томбола с награди. Всеки от музеите е предвидил интересни подаръци за участниците, а голямата награда тази година е електронна книга. \r\nНачалото на играта стартира от 16.00 часа на всички места: в Културно-информационен център „Безистен“ с Интерактивен музей, Художествена галерия „Жорж Папазов“, Регионалния исторически музей, Етнографския комплекс в кв. „Каргон“ и в Музея на бойната слава. Краят е в 21.00, като всички хора, събрали талони от музеите за участие в томболата, трябва да се регистрират в Безистена най-късно до 21.30. Тегленето на наградите е от 22.00. \r\nПо време на обиколката посетителите се включат в музейните игри и преживявания. Ето какво са подготвили отделните културни институти тази година: \r\nРегионален исторически музей провежда съвместна инициатива с Драматичен театър „Невена Коканова“, озаглавена „Класика“. От 16.30 до 17.45 ч. за децата са организирани анимации с марионетни кукли, чиито образи са изваяни от зеленчуци. Освен постоянните експозиции на музея, от 16.00 до 23.00 ч. посетителите имат шанса да видят и специалната изложба на сценични костюми, снимки и реквизит, използвани при постановки на ямболския театър. \r\nВ Етнографския комплекс в кв. „Каргон“ е организирана игра „Познайте предмета от новото време”, в която трябва да бъде открит съвременен предмет, експониран сред изложбите, които  представят бита и миналото на Ямбол и региона. \r\nХудожествената галерия „Жорж Папазов“ организира за своите гости играта „(О)ценители на изкуството“, като целта е всеки да определи своя фаворит сред произведенията, включени в постоянната експозиция на галерията. \r\nМузеят на бойната слава провокира с разнообразни инициативи, обединени в играта с приключения „Бъди войник за една нощ”.  \r\nНачалото е в 16.00 часа с откриване на фотодокументална изложба „Големите военни маневри край Попово, 1937г.”, посветена на Царските маневри от 29 септември до 2 октомври 1937 г., определяни като парад на родолюбието. През 1937 г. българското правителство и цар Борис III пренебрегват разпоредбите на Ньойския договор, който забранява страната ни да поддържа редовна армия и започва превъоръжаване. Именно тогава са връчени и новите бойни знамена на българската армия, сред които тези на IV конен полк и 29-ти пехотен Ямболски полк. \r\nМежду 17.00 - 17.30 ч. ще бъдат проведени демонстрации на бойни изкуства с партньорите от спортен клуб „Карате киокушинкай“ към Военен клуб Ямбол с инструктор сенсей Анани Младенов III дан.  \r\nПрез цялото време на игрите, от 16.00 до 21.00 ч. в двора на музея всеки може да изпробва разглобяване и сглобяване на учебен автомат „Калашников”. \r\nКултурно-информационен център „Безистен“ очаква посетителите да се включат в играта „Мисля, преживявам, творя“, при която участват във викторина с въпроси за интересни експонати от залите в музея. \r\nОбщата цел на инициативата е да провокира интерес и опознаване на богатствата на ямболските музеи и галерии. Очакванията са и тази година залите да бъдат препълнени от посетители.", "date": "2019.05.15", "title": "Ямбол: В Европейската нощ на музеите градът провокира с обща игра"}
{"url": "http://www.focus-news.net/news/2019/05/15/2658178/burgas-8000-dushi-shte-uchastvat-v-burgaskoto-shestvie-za-predstoyashtiya-24-may.html", "text": "Според предварителните записвания и подадената от учебните заведения информация, цели 8000 души ще участват в бургаското шествие за предстоящия 24 май. Това съобщиха от пресцентъра на  Община Бургас . За сравнение, през последните години броят им е достигал максимум 5000 – 6000. В шествието ще се включат училища, детски градини, университети, културни дейци и други. На тази дата в центъра на Бургас се концентрират десетки хиляди хора и много автомобили. За добрата организация на празничния 24 май с традиционното шествие и абитуриентските балове по същото време, кметът Димитър Николов свика днес междуинституционална среща в кабинета си. „Обърнете специално внимание на детските градини, тъй като най-малките не могат да стигнат там сами и в повечето случаи родителите им ще ги заведат с автомобил. Нека е наситено с полицейско присъствие там, както и на възловите кръстовища“, подчерта кметът. На 24 май ул. „Васил Левски“ ще е затворена за автомобили и по нея ще се допуска само пешеходно движение. Предстои да бъде взето решение дали да не бъдат затворени за автомобили и други малки улички, пресечни на „Христо Ботев“. Всеки директор на учебно заведение ще получи скица и инструкции откъде и кога да мине със своите възпитаници, за да има нормална пропускливост, без от това да страда празничната атмосфера. 10.30 е началният час на шествието. Кметът възложи на служителите в Центъра за видеонаблюдение на 24 май да следят приоритетно къде има забавяне и задръстване в движението на хора и автомобили, за да подават своевременно информация на Полицията и общинската дирекция „Управление при кризи, обществен ред и сигурност“. Втората част от срещата бе посветена на темата за баловете. Органите на реда ще фокусират вниманието си върху традиционните места за изпращане на абитуриентите – пл. „Тройката“, експоцентър „Флора“, пред КЦ „Морско казино“, до Пантеона в Морската градина, пл. „Кирил и Методий“, както и дворовете на големите училища. От бургаската Полиция заявиха, че ще осигурят наситено присъствие по цялото протежение на пътя към курортен комплекс Слънчев бряг. Нека шофьорите, които ще извозват младежите към местата за празнуване, бъдат внимателни и на тръгване, и на прибиране. Община Бургас призовава водачите на моторни превозни средства, които на 24 май не са ангажирани с участие в шествието или изпращане на абитуриент, да избягват преминаване през изброените места, където се събират много хора.", "date": "2019.05.15", "title": "Бургас: 8000 души ще участват в бургаското шествие за предстоящия 24 май"}
{"url": "http://www.focus-news.net/news/2019/05/15/2658179/pazardzhik-rayonniyat-sad-shte-gleda-delo-za-zakana-za-ubiystvo-na-politsai.html", "text": "Районен съд - Пазарджик ще гледа дело за закана за убийство на полицаи, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Районна прокуратура – Пазарджик. Срещу подсъдимия е повдигнато обвинение за това, че на 17.12.2017 година в с. Алеко Константиново се е заканил с убийство на полицаи при изпълнение на службата им. Началото на съдебното заседание е в 14.30 часа, а докладчик е съдия Димитър Бишуров. \r\nВаня НИКОЛОВА", "date": "2019.05.15", "title": "Пазарджик: Районният съд ще гледа дело за закана за убийство на полицаи"}
{"url": "http://www.focus-news.net/news/2019/05/15/2658159/afp-sasht-izteglyat-diplomaticheskiya-si-personal-ot-irak.html", "text": "Държавният департамент на САЩ нареди на всички слижутели да напуснат американското посолство в Багдад и в консулството в Ербил заради напрежението между Вашингтон и Техеран, предава  AFP . В дипломатическите сгради ще останат само служителите, които отговарят за кризисни ситуации.  \r\nВашингтон усили натиска върху Техеран през последните дни, като обвини Иран в планирането на „предстоящи\" атаки в региона и засили американското военно присъствие в Персийския залив. Тереза Герова", "date": "2019.05.15", "title": "AFP: САЩ изтеглят дипломатическия си персонал от Ирак"}
{"url": "http://www.focus-news.net/news/2019/05/15/2658184/dobrich-piyan-vodach-na-traktor-e-predizvikal-katastrofa-kray-grada.html", "text": "Пиян водач на трактор е предизвикал катастрофа край Добрич вчера вечерта. Това съобщават от пресцентъра на  ОДМВР - Добрич . Около 19.40 часа е получено съобщение за възникналото пътно произшествие в село Росица. На място е установено, че 47-годишният водач, който е от село Крушари, губи контрол над превозното средство, преминава през крайпътно дере и спира движението си в метален мост. При извършената проверка за употреба на алкохол с техническо средство, цифровата индикация отчита наличието на 2.92 промила в издишания от водача въздух. При последвалата справка в информационните масиви на МВР е установено, че същият е с влязла в сила присъда за управление на МПС под въздействието на алкохол. Задържан е за 24 часа. По случая е образувано бързо полицейско производство.", "date": "2019.05.15", "title": "Добрич: Пиян водач на трактор е предизвикал катастрофа край града"}
{"url": "http://www.focus-news.net/news/2019/05/15/2658186/burgas-regionalnata-biblioteka-peyo-k-yavorov-specheli-nagradata-za-biblioteka-na-godinata-za-2018-ta.html", "text": "Бургаската регионална библиотека „Пейо К. Яворов“ получи поредното високо признание. Това съобщиха от пресцентъра на  Община Бургас . Културният институт е обявен за „Библиотека на годината – 2018“ в едноименната категория в годишните награди на Българска библиотечно-информационна асоциация. Отличието бе връчено на директора на библиотеката Мария Бенчева на специална церемония в София. Организаторите раздадоха и наградите в останалите категории: „Млад библиотекар на годината 2018“, „Библиотекар на годината 2018“ и „Подкрепа за библиотеките 2018“. Последният приз бе присъден на издателство „Захарий Стоянов“ – София. От началото на годината това е втората престижна награда за Регионална библиотека „Пейо Яворов“, след като за втори път спечели престижната награда на американската фондация „EIFL“. Наградата за иновации в публичната библиотека на „EIFL“ е за услуги, които обществените библиотеки предоставят с цел подобряване на живота на живеещите в общността.", "date": "2019.05.15", "title": "Бургас: Регионалната  библиотека „Пейо К. Яворов“ спечели наградата за „Библиотека на годината“ за 2018-та"}
{"url": "http://www.focus-news.net/news/2019/05/15/2658183/zam-kmetat-daniela-koeva-golyama-chast-ot-stroitelnite-deynosti-predvideni-v-investitsionnata-programa-na-obshtina-kazanlak-za-2019-godina-veche-sa-izpalneni.html", "text": "Голяма част от строителните дейности, които са предвидени в Инвестиционната програма на Община Казанлък за 2019 година за населените места, вече са изпълнени, каза за  Радио „Фокус”  заместник-кметът Даниела Коева. Тя поясни, че са изпълнени дейности по преасфалтиране на пътните настилки – над 25 000 квадратни метра за повече от 700 хиляди лева, основно по населените места. По възложение на Община Казанлък фирмата-изпълнител работи успоредно заложените обекти със средства както от държавния, така и от местния бюджет. Приключени са обектите в селата Шейново, Хаджидимитрово, Ясеново, Копринка, Розово и Ръжена. Предстои да бъдат извършени такива дейности по обекти в селата Горно и Долно Изворово, като всички дейности са съобразени с графика на ВиК - оператора, който подменя водопроводни тръби, в съответствие с тяхната инвестиционна програма. „По тази причина и асфалтовата настилка на улиците в Казанлък ще бъде подменяна поетапно, след като приключи подмяната на ВиК тръбите”, каза Коева и поясни, че такъв ремонт вече е приключен на ул. „Есперанто” и предстои тя да бъде асфалтирана. В момента ВиК работи на ул. „Граф Игнатиев”, след което ще се пристъпи към нейното асфалтиране. „Така ще ги следваме и се надявам всички да се движим ритмично в графика, и подмяната на настилките да се случва своевременно и по нашите разчети.”, Отбеляза Коева. \r\nУспоредно с асфалтирането на улици в Казанлък се извършва и подмяната на тротоарни настилки като за тази година едно от значимите площи, които са определени е в близост до ул. „Христо Смирненски”, която също е асфалтирана като част от Инвестиционната програма. В момента там се подменят тротоарни настилки около 1500 метра. \r\nСтроително-монтажни дейности -, свързани с отводняване на площите се извършват в момента и в квартал „Васил Левски” около блокове 15 и 16.където площите за преминаване и паркиране около блоковете са в много лошо състояние. Още през 2018 година са направени необходимите разчети и това пространство е заложено в Инвестиционната програма за 2019 година. В момента се извършва отводняване на района, след което ще се премине към асфалтиране на този участък. \r\nСтроителни дейности се извършват и на велолеята между Казанлък и село Овощник. Ремонтът на велоалеята се извършва на етапи, като една част от дейностите вече са приключени. Подменят се пътните ивици на места, където липсват, вследствие на разкопаване. Подготвя се основата и се преасфалтира. Ремонтът на велоалеята трябва да приключи до края на месец май. \r\nВ момента се извършват дейнсти по подмяната на светофарната уредба на кръстовището на бул. „Александър Батенберг” и улиците „Чаталджа” и „Надканижа”, които трябва да приключат също до края на месец май. \r\n31 май е и крайният срок за реконструкцията на друг обект, който се намира в централната част на Казанлък - пространството около паметника на Георги Кирков, където една част от постамента, в следствие на деформация на почвата, е хлътнал. „В момента има фирма - изпълнител, която ще подобри това състояние, ще оформи постамента, както и околното пространство. След приключване на строителните дейности, пространството ще бъде и озеленено”, каза заместник-кметът на Казанлък. \r\nКоева подчерта, че важен за Община Казанлък обект е паркингът, на който ще бъдат зареждани електробусите, като в момента там се монтират зарядните станции. \r\n„Опитваме се нашата работа да стигне до по-голям брой хора, като обектите са разпределени както в града, така и в населените места”, подчерта Коева. \r\nСлавяна ГАЙДАРОВА", "date": "2019.05.15", "title": "Зам.-кметът Даниела Коева: Голяма част от строителните дейности, предвидени в Инвестиционната програма на Община Казанлък за 2019 година, вече са изпълнени"}
{"url": "http://www.focus-news.net/news/2019/05/15/2658185/veliko-tarnovo-bezplatno-izmervane-na-kravnoto-nalyagane-shte-se-provede-vav-veliko-tarnovo-na-17-may.html", "text": "Безплатно измерване на кръвното налягане ще се проведе във Велико Търново на 17 май. Това съобщиха за  Радио „Фокус“ – Велико Търново  от Българската лига по хипертония, които са организатори на кампанията. Пунктът ще бъде разположен в парк „Марно поле“ от 11.00 до 18.00 часа. Събитието е част от  Националната кампания по повод  Световният ден на хипертонията „Качеството на фокус при оптимален контрол на кръвното налягане”. Национална здравна кампания е по инициатива на Българската лига по хипертония в партньорство с Българският червен кръст, фондация „Национална мрежа Сърце за сърце“, Национална пациентска организация, Асоциацията на студентите медици в България, Асоциацията на студентите фармацевти в България и други. По данни на НСИ – проведено европейско здравно проучване за периода 2008-2017 година, заболеваемостта от хипертония при лица над 15-годишна възраст е около 30%. Наблюдава се общо нарастване на случаите, регистрирани с хипертония и увеличаване на пациенти с високо кръвно налягане в по-млада възраст – 45-65 години, т.е. подмладяване на болестта. Изследванията показват и увеличаване процента на регистрирани пациенти с предсърдно мъждене. Това е най-честата аритмия вследствие на високо кръвно налягане, която повишава риск от мозъчен инсулт от 3 до 5 пъти, води до когнитивни нарушения, учестява и влошава сърдечната недостатъчност. Сърдечносъдовите заболявания остават водещата причина за смърт в света. Заболеваемостта от артериална хипертония за страните от Европейския съюз е между 30-45%. В България сърдечносъдовите заболявания заемат първо място като причина за смърт и инвалидизация. \r\nНадежда КРЪСТЕВА", "date": "2019.05.15", "title": "Велико Търново: Безплатно измерване на кръвното налягане ще се проведе във Велико Търново на 17 май"}
{"url": "http://www.focus-news.net/news/2019/05/15/2658182/kathimerini-predsedatelyat-na-nova-demokratsiya-podcherta-doverieto-v-sposobnostta-na-gratskite-vaorazheni-sili.html", "text": "Председателят на консервативната опозиционна партия „Нова демокрация“ Кириакос Мицотакис подчерта доверието си в способността на Въоръжените сили на Гърция да защитят националната сигурност на страната, отбелязва електронното издание на атинския ежедневник  Kathimerini . \r\n„Във времена на засилено напрежение в Източното Средиземноморие, гръцките въоръжени сили са абсолютна гаранция за национален суверенитет и независимостта на страната ни\", заяви лидерът на „Нова демокрация“ по време на посещение във военно съоръжение в Лариса, Централна Гърция. \r\n„Гърция винаги ще отговаря на предизвикателствата със стабилност, както и с цялостна решителност\", увери Мицотакис. \r\nПосещението на Мицотакис бе част от предизборна обиколка в региона на Тесалия в Гърция. Тереза Герова", "date": "2019.05.15", "title": "Kathimerini: Председателят на „Нова демокрация“ подчерта доверието в способността на гръцките въоръжени сили"}
{"url": "http://www.focus-news.net/news/2019/05/15/2658181/elka-dimova-zam-kmet-na-dobrich-utvarden-e-okonchatelniyat-spisak-za-nastanyavane-v-obshtinski-zhilishta-za-2019-godina.html", "text": "„Кметът утвърди окончателния списък за настаняване в общински жилища за 2019 година“. Това съобщи зам.-кметът „Финанси и общинска собственост“ Елка Димова, предаде кореспондентът на  Радио „Фокус” – Варна . През миналата година този списък е включвал 693-ма души. По различни причини – поради настаняване, смърт или промяна на постоянен или настоящ адрес, са отпаднали 245 лица. Общинските специалисти са направили проверка в съответните ведомства за актуални адреси, както и за притежание на дялове от жилищни имоти на желаещите да бъдат настанени в общински жилища за миналата година, посочи зам.-кметът. На база подадени заявления през 2018-та допълнително са включени в списъка първоначално 76 лица, впоследствие още девет души. 533 лица фигурират в окончателния списък за настаняване в общински жилища през тази година, посочи Елка Димова. Това са крайно нуждаещи се и с възможност за настаняване. Списъкът на одобрените лица е публикуван на интернет страницата на Oбщина град Добрич в рубриката „Услуги и информация“, подлинкове „За Добрич“ и „Жилищно настаняване“. Общината съобщава също, че заявления за установяване на жилищни нужди и включване в окончателния списък за 2020 година ще се приемат в периода 1 юли – 30 септември 2019 година. Заявлението се подава в Центъра за услуги и информация в основната сграда на общинската администрация. \r\nЖулиета НИКОЛОВА", "date": "2019.05.15", "title": "Елка Димова, зам.- кмет на Добрич: Утвърден е окончателният списък за настаняване в общински жилища за 2019 година"}
{"url": "http://www.focus-news.net/news/2019/05/15/2658174/ministar-desislava-taneva-vinagi-sam-se-opitvala-da-postigam-konsensus-s-opozitsiyata-za-men-tova-e-patyat.html", "text": "Винаги съм се опитвала да постигам консенсус с опозицията, за мен това е пътят. Това каза пред журналисти в Министерски съвет новоизбраният министър на земеделието, храните и горите Десислава Танева, предаде репортер на  Агенция „Фокус“ . „Това, което съм правила винаги, е то да бъде по правилата и най-важното, което в България винаги се изкривява  - всяко европейско законодателство, регламент, правило се приема с някаква философия. Ние не трябва като манталитет и обществено разбиране да търсим вратичките, а трябва да се прилага точно по философията, по която е прието“, поясни тя. Според нея новата ОСП ще бъде още по-добра от сегашната. „Тя ще позволи на страните членки още по-добре да се съобразят с националните спецификите. Периодът, в който ние ще попаднем след европейските избори, независимо кой ще управлява, ще е ключов за това как ще се отрази новият програмен период в нашия сектор. Много е важно да се идентифицират проблемите и акцентите, за да се постигне подобряване на земеделието и живота на селските райони“ добави Десислава Танева.  \r\nПопитана, дали има информация за това, че Делян Пеевски кадрува в Министерството на земеделието, тя отговори: „Нямам такива данни. Искам в тази връзка да кажа, че и в първия ми мандат като министър съм имала пълна свобода да намеря и избера онези кадри, които смятам, че носят морала, отговорността да работят в обществения интерес. Аз съм категорична, че в момента няма нещо, което да е променило тази ситуация“ добави министър Танева. „Аз винаги съм се опитвала да постигам консенсус с опозицията, независимо каква е тя, защото за мен това е пътят. Първото нещо, което бих направила е да събера браншовите организация, да ги чуя и да намерим доброто решение - да продължим напред с най-важната стратегическа задача – концепцията на новата ОСП“, подчерта земеделският министър.  \r\nДаяна ДЮЛГЕРОВА", "date": "2019.05.15", "title": "Министър Десислава Танева: Винаги съм се опитвала да постигам консенсус с опозицията, за мен това е пътят"}
{"url": "http://www.focus-news.net/news/2019/05/15/2658192/sport-guardiola-specheli-nagradata-menidzhar-na-godinata.html", "text": "Хосеп Гуардиола спечели първото място в класацията за мениджър на годината във Висшата английска лига. По този начин треньорът на Манчестър Сити отново изпревари Юрген Клоп, след като тимът му спечели титлата, оставайки зад гърба си Ливърпул. \r\nВ гласуването взеха участие фенове и футболни експерти. За наградата 48-годишният специалист се пребори с Нуно Еспирито Санто от Уулвърхямптън, Юрген Клоп от Ливърпул и Маурисио Почетино от Тотнъм. \r\nВенцислав ДРАГОМАНОВ", "date": "2019.05.15", "title": "Спорт: Гуардиола спечели наградата \"Мениджър на годината\""}
{"url": "http://www.focus-news.net/news/2019/05/15/2658187/evropeyski-izbori-2019-kandidatat-za-evrodeputat-andrey-kovechev-shte-poseti-obshtinite-bozhurishte-kostinbrod-i-slivnitsa-na-16-may.html", "text": "Кандидатът за евродепутат Андрей Ковачев ще посети общините Божурище, Котинброд и Сливница на 16 май 2019 г. (четвъртък). Това съобщиха от пресцентъра на  ПП ГЕРБ . \r\nОт 11.15 ч. Андрей Ковачев ще открие новоизградения център за рехбилитация в Божурище. Центърът се намира в гр. Божурище, бул. Европа, блок „Албена”. \r\nОт 13.00 ч. кандидатът за евродепутат ще се срещне с ръководството и персонала на завод за производство на салфетки и тоалетна хартия в Костинброд (ул. Ломско шосе №1). \r\nОт 14.30 ч. Андрей Ковачев ще се срещне с жители на Община Сливница. Срещата ще се проведе в сградата на община Сливница.", "date": "2019.05.15", "title": "Европейски избори 2019: Кандидатът за евродепутат Андрей Ковечев ще посети общините Божурище, Костинброд и Сливница на 16 май"}
{"url": "http://www.focus-news.net/news/2019/05/15/2658188/ep-diskusiya-vodeshtite-kandidati-v-evropeyskite-izbori-2019-sblasak-na-idei-za-badeshteto-na-evropa.html", "text": "На 16 май 2019 г. от 10.30 ч. до 12.00 ч. в Дома на Европа (ул. \"Г. С. Раковски\" №124, София)  ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа“. Събитието се организира съвместно от Бюрото на Европейския парламент в България и Представителството на Европейската комисия в България, припомнят от  пресслужбата на ЕП. \r\nДискусията в Дома на Европа се организира в деня след телевизионния дебат на водещите кандидати за поста председател на Европейската комисия: на 15 май от 22 ч. българско време Нико Куе (Обединена левица), Ска Келер (ЕЗП), Ян Захрадил (ЕКР), Маргрете Вестагер (АЛДЕ), Манфред Вебер (ЕНП) и Франс Тимерманс (ПЕС) ще обсъдят своите визии за бъдещето на Европа в дебат, който ще бъде предаван на живо чрез European Broadcasting Union (Евровизия) и EbS (Европа по сателит).  \r\nНа 16 май на дискусията в Дома на Европа представянето на водещите кандидати ще бъде коментирано от Весела Чернева, директор на софийския клон на Европейския съвет за външна политика, Владимир Шопов, политолог, и Боряна Димитрова, директор на агенция Алфа Рисърч. Те ще изведат най-важните теми и послания от излъчения телевизионен дебат, като очертаят основните концептуални различия между европейските политически семейства и тяхното отражение в българския политически контекст. Модератор на дискусията ще бъде журналистката Добрина Чешмеджиева.  \r\nСъбитието ще бъде открито от Теодор Стойчев, ръководител на Бюрото на Европейския парламент в България и Огнян Златев, ръководител на Представителството на Европейската комисия в България.  \r\nДискусията е отворена за широката публика и медиите.  \r\nПрограмата на събитието ще намерите в приложение към имейла и онлайн тук.  \r\nЖелаещите да вземат участие в дискусията трябва да се регистрират до 17:30 ч. на 15 май 2019 г. на: http://ttimv.eu/qht5  \r\nДопълнителна информация:  \r\nДата и час на дискусията: 16 май 2019 г., четвъртък, от 10:30 до 12:00 ч.  \r\nАдрес: Дом на Европа, ул. „Г.С.Раковски“ №124  \r\nТелевизионен дебат на водещите кандидати за председател на ЕК: На 15 май от 22 ч. (българско време) може да следите телевизионния дебат на водещите кандидати на живо по EP Live и EbS, като е осигурен превод и на български език. Дебатът ще може да бъде следен и в Twitter (@EUDebate), Facebook (@eurovisiondebate), Instagram (@eurovisiondebate) и YouTube.", "date": "2019.05.15", "title": "ЕП: Дискусия \"Водещите кандидати в Европейските избори 2019: Сблъсък на идеи за бъдещето на Европа\""}
{"url": "http://www.focus-news.net/news/2019/05/15/2658190/evropeyski-izbori-2019-sds-g-n-tafrov-razprostranyavate-predizborni-klipove-v-koito-izpolzvate-simvolite-na-sayuza-na-demokratichnite-sili-bez-da-ste-kandidat-na-tazi-partiya.html", "text": "Г-н Тафров, в публичното пространство Вие разпространявате предизборни клипове, в които използвате символите на Съюза на демократичните сили, без да сте кандидат на тази партия. Не вярвате ли в идеите и успеха на „Демократична България“, та се налага да крадете символите и авторитета на СДС? Не е мъжко, г-н Тафров! Не започвайте евентуалното си евродепутатство с кражба, г-н  Тафров. В Европа не се толерират тези неща! Това се казва в отворено писмо от Съюза на демократичните сили (СДС) до Стефан Тафров, кандидат за евродепутат от „Демократична България“, изпратено от пресцентъра на  СДС . \r\n„Вие отдавна нямате нищо общо със СДС, въпреки че цялата си кариера дължите на тази партия. Но я припознавахте като своя само, когато беше на власт. После забравихте пътя към \"Раковски\"134. След това получавахте постове и назначения от други партии, от други силни на деня. Именно политическите номадства като Вашето, постепенно разколебаваха доверието на нашите верни симпатизанти и част от тях се разочароваха от българската десница. А сега,от политически номад, еволюирахте в политически джебчия. Жалко е, че толкова късно осъзнахте колко важна роля има СДС за десните българи, с проевропейски възгледи.  Водачът на листата Ви, Радан Кънев, също си позволява да говори от името на седесарите и да твърди, че те ще го подкрепят, без никога да е имал нещо общо със синята партия. Пет месеца „Демократична България“ увърташе и опитваше да унижава СДС, да омаловажава значението и влиянието му, и не пожела обединение за евроизборите. \r\nА сега сте се вкопчили в името, историята и символите на същото това СДС! Радваме се, че и Вие, и Радан Кънев, най-сетне сте осъзнали, че СДС е силен, че е символ на дясното и демокрацията. Благодарим и за усилената реклама на нашата партия. Но Вие нямате право да се пришивате нито към СДС, нито към седесарите.  Недостойно е да се опитвате да заблуждавате десните избиратели. Прочетете поучителната българска приказка \"Краденото не засища!\" и ще разберете, че измамата не носи нищо добро. Българската десница няма нужда от „фалшиви герои“, още по-малко от „фалшиви седесари“! Това, което правите, е смешно, безпомощно и жалко. Но по-лошото е, че е неморално, г-н Тафров. Ще сезираме ЦИК за Вашата кражба на символите и името на СДС и неправомерното им използване в предизборните Ви материали, а на Вас препоръчваме да сезирате съвестта си и чувството си за срам“, отбелязват още от СДС.", "date": "2019.05.15", "title": "Европейски избори 2019: СДС: Г-н Тафров, разпространявате предизборни клипове, в които използвате символите на Съюза на демократичните сили, без да сте кандидат на тази партия"}
{"url": "http://www.focus-news.net/news/2019/05/15/2658191/kmetat-na-sofiya-yordanka-fandakova-20-novi-avtobusa-tragvat-po-liniya-11.html", "text": "До средата на годината средната възраст на автобусите в София ще е 6 г. Това каза пред журналисти кметът на София Йорданка Фандъкова, предаде репортер на  Агенция „Фокус“ . „От днес 20 нови съчленени автобуса тръгват по линиите на градския транспорт в София. Те ще се движат по линия 11 – от кв. „Гео Милев“ до кв. „Овча купел“ през централната градска част. Автобусите имат всички удобства за пътниците – климатизирани, със зареждащи устройства за телефон, ще има безплатен wifi, с места за хора с увреждания и майки с колички. Въобще, всичко, което един съвременен автобус може да предложи“, заяви Фандъкова. Тя посочи, че тези 20 автобуса са част от общо 60 съчленени автобуса, които \"Столичен автотранспорт\" закупи по програмата за подмяна на автобусите в София. „На финала сме на програмата – това са последните 60 автобуса, с които подменяме до средата на тази година 91% от автобусите в движение. Това означава средна възраст на автобусите в София 6 г. - европейски стандарт, без никакъв компромис. Всички нови автобуси са с най-високия екологичен стандарт – Евро 6. И благодарение на тази програма, успяхме до този момент да намалим два и половина пъти вредните емисии, излъчвани от автобусите от градския транспорт“, обясни кметът на София. Фандъкова уточни, че общината продължава работа в тази насока – и по отношение на автотранспорта, и по отношение на електротранспорта. „Очакваме юли месец да пристигнат първите от 13-те нови трамвая, а до есента – още 15 електробуса. Възложила съм и процедура за нови 25 трамвая, надявам се да можем да се възползваме и от европейско финансиране за тях“, каза още тя. Фандъкова обясни, че следващите 20 автобуса ще бъдат пуснати до края на май по линия 280.", "date": "2019.05.15", "title": "Кметът на София Йорданка Фандъкова: 20 нови автобуса тръгват по линия 11"}
{"url": "http://www.focus-news.net/news/2019/05/15/2658189/burgas-zatvarya-se-rishkiyat-prohod-zaradi-paten-intsident.html", "text": "Затваря се Ришкият проход заради пътен инцидент. Това съобщи за Радио „Фокус“-Бургас Цветелина Рандева, говорител на  ОДМВР - Бургас . Инцидентът е възникнал снощи, при който самостоятелно се е преобърнал товарен автомобил, превозващ прасета. Трафикът се пренасочва през Айтоския проход. В момента на място в Ришкия проход са четири крана. \r\nДеница ДИМИТРОВА", "date": "2019.05.15", "title": "Бургас: Затваря се Ришкият проход заради пътен инцидент"}
{"url": "http://www.focus-news.net/news/2019/05/15/2658193/evropeyski-izbori-2019-redovniyat-brifing-na-tsik-shte-se-provede-na-16-may-savmestno-s-predstaviteli-na-siela-norma-i-shte-badat-demonstrirani-mashinnite-za-glasuvane-za-izborite-za-ep.html", "text": "Редовният брифинг на Централната избирателна комисия (ЦИК) ще се проведе от 14.00 ч. на 16 май (четвъртък) съвместно с представители на „Сиела норма“ АД и ще бъдат демонстрирани машинните за гласуване за предстоящите избори за членове на Европейския парламент (ЕП). Това съобщиха от пресцентъра на  ЦИК . \r\nБрифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.05.15", "title": "Европейски избори 2019: Редовният брифинг на ЦИК ще се проведе на 16 май съвместно с представители на „Сиела норма“ и ще бъдат демонстрирани машинните за гласуване за изборите за ЕП"}
{"url": "http://www.focus-news.net/news/2019/05/15/2658195/dobrich-darzhavno-lovno-stopanstvo-balchik-e-s-nay-mnogo-novi-gori-na-teritoriyata-na-severoiztochno-darzhavno-predpriyatie.html", "text": "Държавно ловно стопанство (ДЛС) - Балчик е с най-много нови гори. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” . 800 декара нови гори ще бъдат залесени през тази година в стопанствата, които влизат в обхвата на Североизточното държавно предприятие. Ще бъде подпомогнато и естественото възобновяване на близо 15 000 декара, защото това е приоритет за лесовъдите. Най-много нови гори ще се появят в ДЛС-Балчик, където залесяването ще е на площ от 151 декара и в ДЛС-Шерба. Лесовъдите от предприятието се грижат и за горите, създадени в предходните години, като дръвчетата, които не са се прихванали, ще бъдат подменени през пролетта и есента. Новите гори в района са изцяло от широколистни видове, типични за тази част на страната. На мястото на иглолистните култури постепенно се появяват церови и дъбови гори, като за тях целогодишно се полагат грижи, за да може с всяка изминала година да се увеличава зеленото богатство на страната. \r\nЖулиета НИКОЛОВА", "date": "2019.05.15", "title": "Добрич: Държавно ловно стопанство - Балчик е с най-много нови гори на територията на Североизточно държавно предприятие"}
{"url": "http://www.focus-news.net/news/2019/05/15/2658198/evropeyski-izbori-2019g-zveno-balgarski-dokumenti-za-samolichnost-v-odmvr-veliko-tarnovo-shte-raboti-i-v-denya-na-izborite.html", "text": "Служителите на звено „Български документи за самоличност“ в ОДМВР – Велико Търново ще работят на 26 май, от 08.30 до 19.30 часа. В седмицата преди датата, когато ще се проведат изборите за членове на Европейския парламент от Република България Дирекция „Български документи за самоличност“ е създала необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас, съобщиха от  ОДМВР - Велико Търново . \r\nВ зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност. \r\nПри невъзможност да бъде издадена нова лична карта до края на работния ден на 23 май, по искане на гражданите, ще бъде издавано необходимото им удостоверение, с което да гласуват. \r\nЗа да бъде издадено удостоверение е необходимо: \r\nГражданите лично да подадат искане в СДВР, ОДМВР и РУ при СДВР/ОДМВР за дните от 21 май. до 25 май от 08.30 до 17.00 часа и на 26 май от 08.30 до 19.00 часа; \r\n2. Удостоверенията, осигуряващи възможност за упражняване на правото на глас в изборите за членове на Европейския парламент от Република България, се издават само след приемане на заявление за издаване на лична карта; \r\nВ случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес. \r\nУдостоверения за заявен постоянен и настоящ адрес се издават от общинската администрация. \r\nУдостоверението се издава за да послужи само пред секционната избирателна комисия и е валидно единствено за изборния ден 26 май.", "date": "2019.05.15", "title": "Европейски избори 2019г: Звено „Български документи за самоличност“ в ОДМВР - Велико Търново ще работи и в деня на изборите"}
{"url": "http://www.focus-news.net/news/2019/05/15/2658194/burgas-laka-shte-praznuva-na-24-may-s-praznichen-kontsert-i-nestinarski-tantsi.html", "text": "Поморийското село Лъка ще отбележи традиционния си празник на 24 май 2019 г. Това съобщиха от пресцентъра на  Община Поморие . Тържественият концерт ще започне в 18.30 ч., на площада. В празничната програма участие ще вземат Клуб “Поезия”, Женска група за народни песни, Група за автентичен фолклор и оркестър от мъжки вокал, клавир, акордеон, тъпан и гайда. Завършекът на тържеството ще бъде по залез слънце в църковния двор, където всички жители и гости ще имат възможността да се докоснат до магията на нестинарските танци. Община Поморие, Кметство с. Лъка и НЧ „Възраждане 2002” канят всички на празника.", "date": "2019.05.15", "title": "Бургас: Лъка ще празнува на 24 май с празничен концерт и нестинарски танци"}
{"url": "http://www.focus-news.net/news/2019/05/15/2658197/pregled-na-mezhdunarodnite-novini-do-13-chasa-agentsiya-fokus.html", "text": "Държавният департамент на САЩ нареди на всички слижутели да напуснат американското посолство в Багдад и в консулството в Ербил заради напрежението между Вашингтон и Техеран, предава  AFP . В дипломатическите сгради ще останат само служителите, които отговарят за кризисни ситуации.  \r\nВашингтон усили натиска върху Техеран през последните дни, като обвини Иран в планирането на „предстоящи\" атаки в региона и засили американското военно присъствие в Персийския залив. \r\n***  Лошото време, което обхвана Балканите преди няколко дни, продължава да бушува – в Босна и Херцеговина падна сняг в средата на месец май, предава излъчващият на албански език скопски телевизионен канал   „Алсат-М“ . \r\nВ интернет пространството се появиха множество снимки, които жителите на босненското село Корчаница, разположено в подножието на планината Гърмеч, са направили след изненадващия снеговалеж. \r\n***  Комисарят по европейска политика за съседство и преговори за разширяване Йоханес Хан потвърди, че Македония ще получи препоръка за започване на преговори за членство в Общността, но няма конкретна дата, когато това ще се случи, отбелязва електронното издание на близкия до опозиционната ВМРО-ДПМНЕ скопски вестник  \"Вечер\" . \r\nСпоред Хан Македония е направила голяма крачка напред с промяната на името, за да изпълни условията за започване на преговори за членство в Европейския съюз. \r\n\"Официално Скопие свърши забележителна работа по изпълнението на всички условия за започване на преговори за членство в ЕС. Трябва да признаем огромния напредък, постигнат от Северна Македония в преодоляването на двустранните конфликти, което беше предпоставка за бъдещо членство\", отбеляза Хан в интервю пред Радио \"Свободна Европа\", цитирано от изданието. \r\nВ европейските среди обаче се твърди, че Македония няма да получи дата за преговори през юни, но през лятото държавите-членки ще обсъдят кога да започнат преговорите.  \r\nКоментирайки информацията, че решението за започване на преговорите за присъединяване на югозападната ни съседка към Общността ще бъде отложено за по-късна дата, Хан поясни, че \"намерението винаги е било решение да се вземе през лятото\". Това означава, твърдят от редакцията, че решението за стартиране на преговорите ще бъде взето лятото, но самите преговори няма да започнат тогава.  \r\nСпоред неофициална информация от ЕС има признаци, че в Брюксел обмислят възможно обсъждане за началото на преговорите за присъединяване на министерската среща през юли, която ще бъде първото важно заседание на Общността в рамките на финландското председателство на Европейския съвет. Скандинавската страна ще поеме ротационното председателство на 1 юли. \r\n***  Правителството в Тирана отмени работните визи за албанците от Македония и Черна гора, съобщава скопското електронно издание  МКД , като се позовава на информация от Balkan Insight. \r\nОт кабинета на Еди Рама поясниха, че решението е част от правителствената политика за улесняване на връзките между албанците в региона. Това означава, че занапред всички албанци ще имат възможност свободно да търсят работа. Ограничения ще има само за онези длъжности, за които се изисква албанско гражданство.  \r\nПо-рано правителството на Рама взе подобно решение и за албанците от Косово и тези от Прешевската долина в Сърбия. \r\nВ Черна гора живеят около 5% албанци, главно в югозападната част на страната. Равнището на безработица в държавата е 16%, но в районите, в които живеят албанци, този процент достига до 22. \r\nАлбанците в Македония са най-голямото етническо малцинство, което според последното преброяване на населението от 2002 г. съставлява почти една четвърт от населението на страната. Според някои оценки повече от 200 000 албанци, търсещи работа, вече са емигрирали в западноевропейски страни. \r\n***  Президентът на Австрия Александър Ван дер Белен ще бъде приет за среща от държавния глава на Руската федерация Владимир Путин, която ще се проведе в следобедните часове на деня в черноморския курорт Сочи, съобщава националният ежедневник  Der Standard . \r\nПреди отпътуването си, Ван дер Белен подчерта, че проявява разбиране към Русия и призова за търпение в отношенията с Москва. \"Има нещо общо между руснаците и австрийците, необходимо е търпение, няма смисъл да очакваме да успеем да решим множество трудни проблеми за пет минути\", предупреди австрийският президент преди срещата с руския си колега. \r\nСъщевременно държавният глава на Австрия отправи критики към САЩ. Той подчерта, че \"нормалната дипломация\" изисква диалог и опит да се погледне през очите на насрещната страна. \"Има държави, които не следват този път, и аз не мисля, че това е нещо хубаво\", заяви Ван дер Беллен, визирайки администрацията на президента на САЩ Доналд Тръмп.  \r\nВан дер Белън се среща с Путин за обяд в Сочи. В рамките на дискусиите той иска обсъждането на въпроси с глобално значение като Китай и Иран. След това двамата държавни глави ще открият двустранния форум за дискусии с гражданското общество, познат като \"Сочински диалог\". \r\n***  Депутатите в Бундестага ще обсъдят на заседание възможността от колапс на споразумението за ядрената програма на Иран, както и нарастващото напрежение между близкоизточната република и САЩ, съобщава германският национален ежедневник  Die Frankfurter Allgemeine Zeitung . \r\nЗаседанието под наслов \"Защита на ядреното споразумение с Иран - избягване на опасността от война\", бе поискано от партията \"Левица\"  \r\nГодина след решението на САЩ да се изтеглят от договора, подписан през лятото на 2015 г., Иран обяви, че преустановява спазването на някои от задълженията, поети с подписването на Съвместния всеобхватен план за действие (СВПД). \r\n***  През първото тримесечие на годината германската икономика се върна към растеж след слабото представяне през втората половина на 2018 г., предава  AFP . \r\nОфициалните данни показват ръст от 0,4% за периода януари-март 2019 г. Така най-голямата икономика в Европа успя да избегне рецесия след две тримесечия, в които регистрира отрицателен растеж. \r\n***  Председателят на консервативната опозиционна партия „Нова демокрация“ Кириакос Мицотакис подчерта доверието си в способността на Въоръжените сили на Гърция да защитят националната сигурност на страната, отбелязва електронното издание на атинския ежедневник  Kathimerini . \r\n„Във времена на засилено напрежение в Източното Средиземноморие, гръцките въоръжени сили са абсолютна гаранция за национален суверенитет и независимостта на страната ни\", заяви лидерът на „Нова демокрация“ по време на посещение във военно съоръжение в Лариса, Централна Гърция. \r\n„Гърция винаги ще отговаря на предизвикателствата със стабилност, както и с цялостна решителност\", увери Мицотакис. \r\nПосещението на Мицотакис бе част от предизборна обиколка в региона на Тесалия в Гърция. \r\n***", "date": "2019.05.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/15/2658196/burgas-vremenno-se-ogranichava-dvizhenieto-prez-rishki-prohod-v-rayona-na-s-prilep-poradi-izteglyane-na-avariral-tir.html", "text": "Временно се ограничава движението през Ришки проход в района на с. Прилеп поради изтегляне на аварирал ТИР от пътното платно. Това съобщиха от пресцентъра на  Агенция \"Пътна инфраструктура\" . Обходният маршрут е през Айтоски проход.", "date": "2019.05.15", "title": "Бургас: Временно се ограничава движението през Ришки проход в района на с. Прилеп поради изтегляне на аварирал ТИР"}
{"url": "http://www.focus-news.net/news/2019/05/15/2658199/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-kyustendil-lovech-pernik-smolyan-blagoevgrad-sofiya-sofiya-oblast-i-plovdiv-na-16-may.html", "text": "Кандидатите за евродепутати от \"БСП за България\" ще посетят областите Кюстендил, Ловеч, Перник, Смолян, Благоевград, София, София-област и Пловдив на 16 май 2019 г. Това съобщиха от пресцентъра на  БСП . \r\nПредвидена е следната програма:   Кюстендил \r\nВ 14:30 часа, в село Трекляно, в заседателната зала  на общината, Цветелина Пенкова ще се срещне с жители. В 18:00 часа, тя ще проведе среща с обществеността в град Дупница.  Ловеч \r\nВ 18:00 часа, в хотел „Ловеч”, Сергей Станишев ще проведе среща с граждани. В 19:30 часа, в хотел „Троян Плаза”,  той ще се срещне с обществеността.   \r\nВ 10:00 часа, в читалище „Учител 1921”, село Бежаново, Румен Гечев и Емил Георгиев ще се срещнат с жители.  В 11:30 часа, в село Ъглен, те  ще проведат среща в Клуба на пенсионера. В 12:30 часа, кандидатите за евродепутати ще се срещнат с жители на село Дерманци в Клуба на пенсионера. Те ще продължат срещите си в 14:00 часа, в село Карлуково, в Клуба на пенсионера.   \r\nВ 17:00 часа,  в град Тетевен, Румен Гечев и Емил Георгиев ще се срещнат с граждани в залата на общината.  \r\nВ 20:00 часа, в град Угърчин, кандидатите за евродепутати ще се срещнат с обществеността в читалище „Вълчо Русковски”.  Пазарджик \r\nВ 17:00 часа, в град Велинград, Иво Христов ще проведе среща с граждани в Художествената галерия.  \r\nВ 19:30 часа, на централния площад в град Батак, кандидатът за евродепутат ще присъства на тържественото отбелязване на 143-тата годишнина от Априлската епопея. Перник \r\nВ 18:00 часа, в квартал Мошино в град Перник, в Изложбената зала, Валери Жаблянов ще участва в годишнина от създаването на Мошинската партийна организация. Смолян \r\nВ 10:00 часа, в центъра на село Стърница, Тодор Стоилов ще се срещне с жители.  В 11:30 часа, той ще проведе среща в центъра на село Загражден. В 12:30 часа, кандидатът за евродепутат ще продължи срещите си в село Баните, на пазара. В 13:30 часа, в село Баните, Тодор Стоилов ще проведе среща с жители в хотел „Родопа”. В 15:00 часа, Тодор Стоилов ще проведе среща с жители на село Гълъбово в читалището на селото. В 17:00 часа, той ще се срещне с жителите на село Малка Арда в читалището.  \r\nВ 14:00 часа, Крум Дончев ще се срещне с хора в центъра на Благоевград.  В 15:00 часа, в народно читалище „Благоевград”, той ще се срещне с обществеността. В 18:00 часа, в град Белица, кандидатът за евродепутат ще почете загиналите в антифашистката съпротива в местността Равен.  \r\nВ 11:00 часа, в КНСБ, в София, Деница Златева, Цветелина Пенкова и Иван Кръстев ще се срещнат с ръководството на синдиката.  \r\nСофия-област \r\nВ 16:15 часа, в кметството на село Горна Василица, Деница Златева ще се срещне с жители. В 17:30 часа, тя ще се срещне с жители на село Костенец в читалището. В 18:45, в град Костенец,  на градски стадион „Бенковски”, кандидатът за евродепутат ще се срещне с футболния отбор.  \r\nПловдив  \r\nВ 10:30 часа, в град Пловдив, в  Инфоцентъра на БСП на главната улица, Петър Витанов ще се срещне с граждани.  \r\nВ 11:00 часа, в хотел „Лайпциг”,  град Пловдив, д-р Десислав Тасков ще проведе среща: „Българското здравеопазване и европейските стандарти за качествено лечение”. В 15:00 часа, в Инфоцентъра, д-р Тасков ще проведе среща с граждани.  \r\nВ 15:00 часа, в град Първомай, в завод \"Витал\", Момчил Неков и Димитър Данчев ще проведат среща със земеделски производители. В 17:30 часа, в град Първомай, в читалището в квартал Дебър, Димитър Данчев ще участва в тематична среща: „За буквите и словото”.  \r\nВ 17:30 часа, в село Градина, Момчил Неков ще проведе среща с жители. \r\nВ 18:30 часа, в село Дълбок извор, Момчил Неков и Димитър Данчев ще проведат среща с граждани.   \r\nВ 18:00 часа, в Клуб на БСП - Тракия, в град Пловдив, д-р Десислав Тасков ще се срещне с граждани. В 19:00 часа, той ще се срещне с обществеността в Клуб на БСП – Южен.", "date": "2019.05.15", "title": "Европейски избори 2019: Кандидатите за евродепутати от \"БСП за България\" ще посетят областите Кюстендил, Ловеч, Перник, Смолян, Благоевград, София, София-област и Пловдив на 16 май"}
{"url": "http://www.focus-news.net/news/2019/05/15/2658200/vitsepremierat-tomislav-donchev-tri-pati-e-namalyal-broyat-na-otpadnalite-detsa-ot-obrazovatelnata-sistema-za-tazi-uchebna-godina.html", "text": "Три пъти е намалял броят на отпадналите деца от образователната система за тази учебна година. Това каза на брифинг в Министерски съвет вицепремиерът Томислав Дончев след заседание на Координационното звено по Механизма за включване на ученици в образователната система, предаде репортер на  Агенция „Фокус“ . „Механизмът за включване на ученици в образователната система работи“, изтъкна Дончев. Според него добрите резултати няма как да се постигнат ако няма обединение на институциите. „За тази цел е необходимо да се мобилизират още социални работници, полицаи, медиатори. Това се случва не само извънредно мероприятие, не само кампанийно в началото на учебната година“, уточни Дончев. „За последните две години, откакто Механизмът стартира, учители, социални работници, полицаи, общински служители върнаха общо 40 020 деца и ученици, които останаха в образователната система“, заяви той. „Специално за учебната 2018 -2019 г. нови 19 077 хил. деца и ученици са записани за първи път и са върнати в детска градина или клас. 18 255 са останали там и до момента. Броят на новоотпадналите за тази учебна година е намалял 3 пъти“, подчерта той. „Броят на отпадналите е 5 200 деца, а за учебната 2017 -2018 г. броят на отпадналите е 14 058“, допълни той. „През учебната 2016-2017 г. броят на отпадналите е бил 20 092. Броят на отпадналите оттогава е намалял 4 пъти“, заяви той. Според него това не са просто числа, а положителна тенденция. „Работата продължава и стремежът ни е тя да бъде по-ефективна и ефикасна. Днес обсъждахме мерки за още по-добра координация. Ключът на това упражнение е, че всички трябва да работят заедно. Няма как това да се прави само от учители и директори“, подчерта вицепремиерът Дончев.  \r\nДаяна ДЮЛГЕРОВА", "date": "2019.05.15", "title": "Вицепремиерът Томислав Дончев: Три пъти е намалял броят на отпадналите деца от образователната система за тази учебна година"}
{"url": "http://www.focus-news.net/news/2019/05/15/2658202/pravitelstvoto-prie-godishniya-doklad-za-sastoyanieto-na-administratsiyata.html", "text": "Правителството прие доклад за състоянието на администрацията през 2018 г. Това съобщиха от  правителствената информационна служба . Ежегодно, в изпълнение на Закона за администрацията, по предложение на министър-председателя, Министерският съвет приема Доклад за състоянието на администрацията. \r\nДокладът за 2018 г. отразява състоянието на администрациите по отношение на: развитието на административните структури; човешките ресурси; условията за осъществяване дейността на администрацията и достъпа до обществена информация. \r\nДокладът е изготвен на база информацията, попълвана от администрациите и съдържаща се в Интегрираната информационна система на държавната администрация. Ползвана е и информация от други източници, като напр. Портала за консултативните съвети http://saveti.government.bg. \r\nВ Административния регистър, секция „Информация“/„Годишни отчети“ на адрес iisda.government.bg/annual_reports се публикуват справки с информация, попълнена от администрациите за годишния доклад за 2018 г.", "date": "2019.05.15", "title": "Правителството прие годишния доклад за състоянието на администрацията"}
{"url": "http://www.focus-news.net/news/2019/05/15/2658203/15-voennosluzheshti-shte-badat-nagradeni-za-uchastieto-si-v-spasitelnite-deystviya-vav-vrazka-s-bedstvenoto-polozhenie-v-oblast-smolyan-prez-mesets-yanuari.html", "text": "Правителството отпусна еднократна държавна парична награда за проявена лична доблест при изпълнение на обществен и граждански дълг на 15 военнослужещи от военно формирование 28330 – Смолян. Това съобщиха от  правителствената информационна служба . Военнослужещите участваха в спасителните действия във връзка с усложнената зимна обстановка и обявеното бедствено положение в област Смолян през месец януари 2019 година. \r\nПредложените за награда военнослужещите са участвали в почистване на прохода Смолян-Пампорово, пробиване и почистване на прохода Смолян - Превала - Стойките и почистване на паднали дървета по 12 часа на денонощие при минус 15 градуса и непрекъснат снеговалеж. Една част от тях - шофьори, са извозвали останалия личен състав за почистване на проходите и са помагали за извличане на закъсала техника в снега, като са осигурявали и работата на останалата специализирана техника. Друга част от военнослужещите са провели спасителна акция до село Мугла за пробиване на пътя и снабдяването с продукти от първа необходимост, хляб, лекарства и горива за населението на селото.  \r\nОдобрените допълнителни разходи по бюджета на Министерския съвет за 2019 г. за изплащане на паричните награди е в размер на общо 9000 лева.", "date": "2019.05.15", "title": "15 военнослужещи ще бъдат наградени за участието си в спасителните действия във връзка с бедственото положение в област Смолян през месец януари"}
{"url": "http://www.focus-news.net/news/2019/05/15/2658201/kyustendil-24-detsa-zavarshiha-uspeshno-detskoto-politseysko-upravlenie.html", "text": "24 деца завършиха успешно Детското полицейско управление в Кюстендил, предаде репортер на  Радио „Фокус” – Кюстендил . Децата са възпитаници на Основно училище „Професор Марин Дринов” и са втори випуск в съвместната инициатива. Те са участвали в обучителната превантивна програма, осъществена от  служители на Районно управление на МВР – Кюстендил и с активното участие на педагогическия съветник на училището Юлияна Станчева. По време на първата учебна година децата са научили  как да се грижат за живота си и този на близките им хора, как да се справят с трудни ситуации в къщи, на улицата, сред природата, в училище. В екипна работа те са се запознали с професията на полицая, с личната защита и оказването на първа долекарска помощ. \r\nВенцеслав ИЛЧЕВ", "date": "2019.05.15", "title": "Кюстендил: 24 деца завършиха успешно Детското полицейско управление"}
{"url": "http://www.focus-news.net/news/2019/05/15/2658207/balgariya-shte-predostavi-293-375-lv-za-naselenieto-na-siriya-i-yemen.html", "text": "България ще предостави хуманитарна помощ за справяне с хуманитарните кризи в Сирия и Йемен в размер на 293 375 лв., реши правителството на днешното заседание. Това съобщиха от  правителствената информационна служба . Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. \r\nОт средствата най-голям дял ще бъде насочен към Сирия и региона, в които има голям брой сирийски бежанци - там ще бъдат разпределени 195 583 лв. На Йемен ще бъде отпусната помощ в размер от 97 792 лв. \r\nПредоставената от българската страна хуманитарна помощ е част от усилията на международната общност за подпомагане на региона и подобряване на условията на живот на населението. Средствата ще бъдат използвани от Службата на ООН за координация на хуманитарните дейности и Световната продоволствена програма.", "date": "2019.05.15", "title": "България ще предостави 293 375 лв. за населението на Сирия и Йемен"}
{"url": "http://www.focus-news.net/news/2019/05/15/2658204/georgi-terziyski-api-v-tunel-trayanovi-vrata-na-am-trakiya-shte-se-izgradi-unikalna-za-balgariya-sistema-za-identifikatsiya-na-patnite-intsidenti.html", "text": "В тунел „Траянови врата“ на АМ „Тракия“ ще се изгради уникална за България система за автоматична идентификация на пътните инциденти, каквато до момента не е правена у нас. Това каза председателят на Управителния съвет на Агенция „Пътна инфраструктура“ (АПИ) Георги Терзийски пред участниците в Международния форум по пътна безопасност и иновации „Нови технологии и добри европейски и световни практики“, съобщиха от пресцентъра на  АПИ . Той се организира от Браншовата асоциация „Пътна безопасност“ и Международната пътна федерация (IRF). \r\nПредседателят на АПИ посочи, че за повишаване безопасността на движение по основната пътна комуникация между София и Бургас в момента се провежда обществена поръчка за изпълнител при изграждането на интелигентна транспортна система на автомагистралата. Индикативната стойност на новия и иновативен за пътната администрация проект е над 7 млн. лв., а средствата са осигурени от фондовете на Европейския съюз. В момента тръжната комисия разглежда техническите предложения на кандидатите и в следващите седмици предстои отваряне на ценовите оферти и класиране на кандидатите. \r\nПредвижда се в тунел „Траянови врата“ да бъде изградена система, която ще позволи чрез подвижни бариери да се управлява и пренасочва трафикът в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, метеорологични станции при порталите на съоръжението и др. \r\nНа автомагистралата ще бъдат монтирани и 40 бр. електронни информационни табели по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за навременно уведомяване на шофьорите за актуалната пътна обстановка, въведените ограничения и алтернативните маршрути. За първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“, като целта е повишаване безопасността на движение и спазване на ограниченията на скоростта. Друга новост ще е монтирането на сензори за претегляне на моторните превозни средства в движение. По този начин ще се филтрират претоварените превозни средства и ще се даде възможност за извършването на повече на брой, по-бързи и по-ефективни проверки. \r\nПредседателят на АПИ представи пред участниците във форума 5-те големи и ключови за безопасността на движение инфраструктурни проекти, които пътната агенция ще реализира в следващите години - доизграждането на автомагистралите „Струма“ и „Хемус“, на „Русе - Велико Търново“, Видин - Ботевград и София - Калотина, чиято обща прогнозна стойност е над 7 млрд. лв. Убеден съм, че с реализирането им в пъти ще се повиши безопасността на движение, заяви Терзийски. Той подчерта, че днес, никой ни си спомня за т. нар. „Отсечка на смъртта“ както се наричаше участъкът от второкласния път II-66 по направлението Стара Загора - Сливен. С изграждането на автомагистрала „Тракия“ в участъка между Стара и Нова Загора преди близо 7 години от черната статистика отпадна тази конфликтна точка, която години наред вземаше жертви при тежки катастрофи. След пускането на магистралния участък през 2012 г. по направлението няма нито един тежък инцидент със загинал, докато година преди това през 2011 г. жертвите са 5. Последната статистика на МВР за 2018 г. също показва, че най-малко пътни инциденти стават на автомагистралите. От общо 2477 тежки пътно-транспортни произшествия през миналата година 268 са били на автомагистрални участъци, а тежките инциденти на пътища първи и втори клас са между два и три пъти повече. \r\nПо време на форума заместник – министърът на регионалното развитие и благоустройството Валентин Йовев изтъкна, че за подобряване на пътната безопасност основна роля има добре подготвената и достатъчно издържана нормативна и регулаторна база, предпоставяща високи критерии и изисквания към всички отговорни страни в процеса на изграждане и експлоатация на пътищата и в същото време непрекъснато повишаващ се контрол за изпълнението на тези критерии. \r\nЗаместник – регионалният министър съобщи, че експерти от МРРБ и АПИ разработват Програма за обезопасяване на неподвижните препятствия в крайпътното пространство, в която ще бъдат набелязани конкретни мерки за повишаване на безопасността по автомагистралите, скоростните пътища и тези от първокласната и второкласната пътна мрежа.  \r\nНаред с това се подготвят промени в Закона за пътищата с оглед разширяване обхвата на одитите за пътната безопасност върху всички републикански и общински пътища, обясни още Йовев  и допълни, че с тези промени ще се регламентира участието на одитор по пътна безопасност в инспекциите на пътищата в експлоатация за установяване на свързаните с пътната безопасност характеристики и предотвратяването на произшествия. Очаква се тези промени да бъдат внесени за разглеждане от Министерски съвет до средата на тази година. \r\nПредстоят промени и в Наредбата за установяване и обезопасяване на участъците с концентрация на пътно-транспортни произшествия и за категоризиране безопасността на пътищата, с цел прецизиране на Методиката за установяване на по-рисковите участъци, стана ясно още по време на форума. \r\nЗаместник – министърът на регионалното развитие съобщи, че експерти от МРРБ и АПИ подготвят и Наредба за ограничителните системи по пътищата, като новото тук е, че тя ще обхваща не само републиканските, но и общинските пътища в страната. \r\nОбмисля се и въвеждането на нови предупредителни знаци на пътя: за образуване на задръстване; за намалена видимост; за настъпило пътно-транспортно произшествие.", "date": "2019.05.15", "title": "Георги Терзийски, АПИ: В тунел „Траянови врата“ на АМ „Тракия“ ще се изгради уникална за България система за идентификация на пътните инциденти"}
{"url": "http://www.focus-news.net/news/2019/05/15/2658205/saldoto-po-konsolidiranata-fiskalna-programa-v-kraya-na-parvoto-trimesechie-na-2019-g-e-polozhitelno-v-razmer-na-1-8067-mln-lv.html", "text": "Министерският съвет одобри информацията за касовото изпълнение на държавния бюджет и на основните показатели на консолидираната фискална програма за първото тримесечие на 2019 г. Това съобщиха от  правителствената информационна служба . \r\nПо данни от месечните отчети на първостепенните разпоредители с бюджет салдото по КФП на касова основа към месец март 2019 г. е положително в размер на 1 806,7 млн. лв. (1,6 % от прогнозния БВП) и се формира от излишък по националния бюджет в размер на 1 662,6 млн. лв. и от излишък по европейските средства в размер на 144,1 млн. лева. \r\nПостъпилите приходи и помощи по КФП към март 2019 г. са в размер на 10 857,8 млн. лв. или 24,8 % от годишните разчети. Съпоставени със същия период на предходната година, данъчните и неданъчните приходи нарастват с 1 212,6 млн. лв. (13,4 %), а постъпленията от помощи (основно грантове по програмите и фондовете на ЕС) нарастват с 425,2 млн. лева. \r\nОбщата сума на данъчните постъпления, вкл. приходите от осигурителни вноски, възлиза на 8 520,3 млн. лв., което представлява 24,7 % от планираните за годината данъчни приходи. \r\nПриходите от преки данъци са в размер на 1 445,5 млн. лв. или 22 % от предвидените в разчетите за годината. \r\nПриходите от косвени данъци са в размер на 4 286,9 млн. лв., което е 26,1 % от разчетите за годината. Постъпленията от ДДС са в размер на 2 940,6 млн. лв. или 27,2 % от планираните. Размерът на невъзстановения ДДС към 31.03.2019 г. е 74,4 млн. лева. Приходите от акцизи възлизат На 1 276,5 млн. лв. (23,9 % от разчетените за годината). Постъпленията от мита са 59,0 млн. лв. или 24,9 % от годишните разчети. \r\nПостъпленията от други данъци (вкл. имуществени данъци и др. данъци по ЗКПО) са в размер на 333,4 млн. лв. или 28,5 % изпълнение на годишните разчети. \r\nПриходите от социални и здравноосигурителни вноски са 2 454,5 млн. лв., което представлява 23,6 % от разчетените за годината. Съпоставено със същия период на предходната година, приходите от осигурителни вноски нарастват номинално с 10,8 на сто. \r\nНеданъчните приходи са в размер на 1 775,7 млн. лв., което е 26,8 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система\", поради влезлите в сила от 01.07.2018 г. промени в Закона за енергетиката, с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите три месеца на 2019 г. са по-високи от постъпленията за същия период на 2018 г. \r\nПриходите от помощи са в размер на 561,8 млн. лева. \r\nРазходите по КФП (вкл. вноската на Република България в бюджета на ЕС) към март 2019 г. възлизат на 9 051,1 млн. лв., което е 20,4 % от годишните разчети. За сравнение разходите за същия период на предходната година са в размер на 8 628,2 млн. лева. Номиналното нарастване, съпоставено с март 2018 г., е основно поради по-високия размер на вноската в общия бюджет на ЕС, на разходите за персонал, на социалните плащания (базов ефект от увеличението на пенсиите от юли 2018 г.) и други. \r\nНелихвените разходи са в размер на 8 208,9 млн. лв., което представлява 19,4 % от годишните разчети. Текущите нелихвени разходи към март 2019 г. са в размер на 7 678,4 млн. лв., капиталовите разходи (вкл. нетният прираст на държавния резерв) възлизат на 523,9 млн. лева. Предоставените текущи и капиталови трансфери за чужбина са в размер на 6,6 млн. лева. Лихвените плащания са в размер на 376,1 млн. лв. или 56,2 % от планираните за 2019 година. \r\nЧастта от вноската на Република България в бюджета на ЕС, изплатена към 31.03.2019 г. от централния бюджет, възлиза на 466,1 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв към 31.03.2019 г. е 10,33 млрд. лв., в т.ч. 9,97 млрд. лв. депозити на фискалния резерв в БНБ и банки и 0,36 млрд. лв. вземания от фондовете на Европейския съюз за сертифицирани разходи, аванси и други. \r\nИнформацията е изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.", "date": "2019.05.15", "title": "Салдото по консолидираната фискална програма в края на първото тримесечие на 2019 г. е положително в размер на 1 806,7 млн. лв."}
{"url": "http://www.focus-news.net/news/2019/05/15/2658206/ministar-krasimir-valchev-kolkoto-po-malko-otpadnali-detsa-ot-uchilishte-tolkova-po-prosperirashto-obshtestvo.html", "text": "Включването на ученици в образователната система е основна задача на правителството. Това каза на брифинг в Министерски съвет вицепремиерът министърът на образованието и науката Красимир Вълчев след заседание на Координационното звено по Механизма за включване на ученици в образователната система, предаде репортер на  Агенция „Фокус“  „Колкото по-малко преждевременно отпаднали деца от образователната система, толкова по-малко изключени хора от обществото, толкова по-добро и хармонично и проспериращо общество. Работата по механизма си остава основна задача на правителството“, заяви Вълчев. „Когато институциите работят заедно, координирано, на терен има резултат“, добави той. „За да бъде едно дете пригодно за живота и пазара трябва да е записано в детска градина и училище, да ги посещава редовно, да бъде по-ефективно, мотивирано да учи и да усвои така наречените ключови компетентности“, каза Вълчев. Той добави, че ще се работи ежедневно за това да бъде осигурено присъствието на децата в училище. „Голяма част от проблемните деца присъстват епизодично. Два дни присъстват, два не ходят или обратното, но в крайна сметка не се събира достатъчно време да усвоят знанията“, посочи той.  По думите му се прави организация за фокусиране на механизма в ежедневната посещаемост. „Когато детето не дойде сутрин в училище, екипът се активира, ходи вкъщи, събужда го, оправданието е, че вечерта е ученикът е бил на банкет. Облича го, мие го, води го до училище, защото другото оправдание е, че е бил свален от автобуса, не си е купил билет“ обясни Вълчев. По думите му това са предизвикателствата на хората, работещи на терен.   \r\nДаяна ДЮЛГЕРОВА", "date": "2019.05.15", "title": "Министър Красимир Вълчев: Колкото по-малко отпаднали деца от училище, толкова по- проспериращо общество"}
{"url": "http://www.focus-news.net/news/2019/05/15/2658213/feribotniyat-korab-geroite-na-sevastopol-shte-bade-otdaden-pod-naem-a-motorniyat-korab-uragan-shte-bade-predlozhen-za-privatizatsiya.html", "text": "„Български морски квалификационен център” ЕАД ще отдаде под наем фериботния кораб „Героите на Севастопол“, като наемната цена ще бъде определена от независим оценител. По този начин ще се гарантира изпълнението на международните спогодби за фериботни превози по Черно море. Това съобщиха от  правителствената информационна служба . С друго свое решение правителството ще предложи на Народното събрание да вземе решение за приватизация на моторен кораб „Ураган“, част от имуществото на „Пристанище Видин“ ЕООД. Той не се използва в основната дейност на дружество, а оперирането му води до големи разходи за неговата поддръжка. В случай, че Народното събрание вземе решение за приватизация, процедурата за това ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.", "date": "2019.05.15", "title": "Фериботният кораб „Героите на Севастопол” ще бъде отдаден под наем, а моторният кораб „Ураган“ ще бъде предложен за приватизация"}
{"url": "http://www.focus-news.net/news/2019/05/15/2658211/pravitelstvoto-odobri-1-514-400-lv-za-uchastieto-na-balgariya-v-svetovnoto-izlozhenie-v-dubay.html", "text": "Правителството одобри допълнителни разходи в размер на 1 514 400 лв. по бюджета на Министерство на икономиката за 2019 г. Това съобщиха от  правителствената информационна служба . Средствата са необходими за участието на България в Световното универсално изложение ЕКСПО 2020 в Дубай, което ще се проведе от 20 октомври 2020 до 10 април 2021 г.", "date": "2019.05.15", "title": "Правителството одобри 1 514 400 лв. за участието на България в Световното изложение в Дубай"}
{"url": "http://www.focus-news.net/news/2019/05/15/2658212/burgas-okrazhnata-prokuratura-predade-na-sad-petar-p-obvinen-v-ubiystvo-izvarsheno-po-huliganski-podbudi.html", "text": "Окръжна прокуратура – Бургас предаде на съд Петър П. Това съобщиха от пресцентъра на  Апелативна прокуратура – Бургас . Той е обвинен за това, че на 18 юни 2016 г. срещу 19 юни 2016 г. в Бургас, пл. „Царица Йоана“, в градинката до жп гарата в Бургас, при условията на опасен рецидив и по хулигански подбуди умишлено умъртвил Николай Г. като му нанесъл множество силни удари с ръце и крака (юмруци и ритници) по главата и лицето, в следствие на което причинил на пострадалия черепно-мозъчна травма и изпадане в кома, продължила до смъртта му, настъпила на 3 юли 2016 г., като убийството е извършено по особено мъчителен начин за пострадалия и с особена жестокост – престъпление по чл.116, ал.1, т.6, предл.2 и 3, т.11, пр.1, т.12, пр.1, вр. чл.115, вр. чл.29, ал.1, б.„А“ и „Б“ от НК. \r\nОкръжен съд – Бургас е насрочил заседанието си за 16 май 2019 г.", "date": "2019.05.15", "title": "Бургас: Окръжната прокуратура предаде на съд Петър П., обвинен в убийство, извършено по хулигански подбуди"}
{"url": "http://www.focus-news.net/news/2019/05/15/2658208/burgas-okrazhnata-prokuratura-predade-na-sad-shofyor-na-avtobus-obvinen-v-prichinyavane-na-smart-na-peshehodka-po-nepredpazlivost.html", "text": "Окръжна прокуратура – Бургас предаде на съд Костадин Х. Това съобщиха от пресцентъра на  Апелативна прокуратура – Бургас . Той е обвинен за това, че на 16 март 2018 г. в Бургас, на пешеходна пътека на бул. „Александър Георгиев – Коджакафалията“ в посока бул. „Захари Стоянов“, при управление на автобус марка „Соларис“, нарушил правилата за движение по пътищата и по непредпазливост причинил смъртта на жена, настъпила на 25 март 2018 г. в УМБАЛ – Бургас, в следствие на тежка черепно-мозъчна травма, която довела до мозъчен оток и кома – престъпление по чл.343, ал.3, предл. последно, б.„б“, предл. първо, вр. ал.1, б.„в“, вр. чл.342, ал.1от НК. \r\nОкръжен съд – Бургас е насрочил заседанието си за 16 май 2019 г.", "date": "2019.05.15", "title": "Бургас: Окръжната прокуратура предаде на съд шофьор на автобус, обвинен в причиняване на смърт на пешеходка по непредпазливост"}
{"url": "http://www.focus-news.net/news/2019/05/15/2658209/ministerskiyat-savet-odobri-dopalnitelni-razhodi-po-byudzheta-na-darzhaven-fond-zemedelie-za-2019-g-v-obsht-razmer-do-25-000-000-lv.html", "text": "Министерският съвет одобри допълнителни разходи по бюджета на Държавен фонд „Земеделие“ за 2019 г. в общ размер до 25 000 000 лв. Това съобщиха от  правителствената информационна служба . Средствата са необходими за извършване на плащания за финансиране на разходи за ДДС на общини по одобрени за подпомагане проекти по Програмата за развитие на селските райони за периода 2007 - 2013 г. и 2014 - 2020 г. в размер на 23 000 000 лв. Средствата по Програмата за морско дело и рибарство за периода 2014 - 2020 г. са в размер на 2 000 000 лв.", "date": "2019.05.15", "title": "Министерският съвет одобри допълнителни разходи по бюджета на Държавен фонд „Земеделие“ за 2019 г. в общ размер до 25 000 000 лв."}
{"url": "http://www.focus-news.net/news/2019/05/15/2658214/ministerski-savet-odobri-dopalnitelni-razhodi-po-byudzheta-na-ministerstvo-na-otbranata.html", "text": "Министерският съвет прие постановление за предоставяне на допълнителни разходи по бюджета на Министерството на отбраната за 2019 г. в размер на 103 602 лв., за сметка на предвидените средства по централния бюджет за 2019 г. Това съобщиха от  правителствената информационна служба . \r\nСредствата са необходими за възстановяване на извършени разходи от Военномедицинска академия и Изпълнителна агенция „Военни клубове и военно-почивно дело“ за нормативно регламентирани дейности и услуги на правоимащи лица по чл. 4, т. 4 от Закона за ветераните от войните на Република България и по чл. 16 от Закона за военноинвалидите и военнопострадалите.", "date": "2019.05.15", "title": "Министерски съвет одобри допълнителни разходи по бюджета на Министерство на отбраната"}
{"url": "http://www.focus-news.net/news/2019/05/15/2658210/d-r-atanas-kambitov-kmet-na-blagoevgrad-v-novite-sotsialni-zhilishta-shte-badat-nastanyavani-samo-mladi-semeystva.html", "text": "В новите социални жилища ще бъдат настанявани само млади семейства. Това каза по време на официална церемония по откриване на новоизградените социални жилища, по проект „Изграждане на социални жилища в IV-ти микрорайон“ кметът на Благоевград, д-р Атанас Камбитов, предаде репортер на  радио \"Фокус\" - Пирин . По време на откриването стана ясно, че проектът се е реализирал  по Оперативна програма „Региони в растеж“ 2014-2020г., по Приоритетна ос 1“Устойчиво и интегрирано градско развитие“, Инвестиционен приоритет „Социална инфраструктура”. Проектът е на стойност 9 009 433,84 лв. лв., от които европейското финансиране е в размер на 7 658 018,77 лв. а националното е в размер на 1 351 415,07 лева. Официални гости на събитието бяха Областният управител на Благоевград, Бисер Михайлов; Председателят на общински съвет – Благоевград, Радослав Тасков; заместник-кметът по европейски проекти и програми, Зорница Кралева; заместник-кметът по култура и хуманитарни дейности, Христина Шопова; заместник-кметът по икономика и финанси, Иво Николов; заместник-кметът по строителство и сигурност, инж. Емилия Тунева; Общественият посредник на община Благоевград, доц. д-р Валентин Василев; общински съветници, представители на фирмите изпълнители, гости и граждани. По думите на Д-р Атанас Камбитов това е поредният проект, който е завършен и 183 жилища за нуждаещи се млади семейства са се реализирали благодарение на пректа „Изграждане на социални жилища в IV-ти микрорайон“. Той допълни, че заедно с този проект Община Благоевград дава жилища, които да ползват близо 700 семейства. „Покриваме около 3% от семействата като нуждаещи се“, допълни д-р Атанас Камбитов. Кметът заяви, че в новите жилища ще бъдат настанявани млади семейства. Д-р Атанас Камбитов каза още, че ще се промени наредбата за настаняване. „Няколко пъти заявявам, че хора, които не си пращат децата на училище, както и хора, които ползват социални помощи и не си изпълняват задълженията и ангажиментите няма как да ползват общински жилища не само тук, но ще се промени наредбата за абсолютно всички жилища. Така, че е необходимо всеки да си поема както отговорностите, така и ангажиментите, защото те са двустранни и не са само на общината“, добави д-р Атанас Камбитов. Той отправи и своята благодарност към изпълнителите, че са се справили в срок. „Благодаря и на  нашите партньори ВиК – Благоевград и ЧЕЗ, защото отстранихме заедно всички проблеми, които настъпваха по време на проекта. Със здраве да се ползва и продължаваме по същия начин“, каза още д-р Атанас Камбитов. \r\nДенис НИКИФОРОВ", "date": "2019.05.15", "title": "Д-р Атанас Камбитов, кмет на Благоевград: В новите социални жилища ще бъдат настанявани само млади семейства"}
{"url": "http://www.focus-news.net/news/2019/05/15/2658217/optimizirat-se-sastavite-na-delegatsiyata-na-balgariya-kam-nato-i-na-postoyannoto-ni-predstavitelstvo-kam-es.html", "text": "Правителството прие решения, с които изменя и оптимизира съставите на Делегацията на Република България към НАТО (ДРБН) и Постоянното представителство на Република България към Европейския съюз (ПП на РБ в ЕС). Това съобщиха от  правителствената информационна служба . С приемането на решенията се уреждат изменения в съставите на ДРБН и ПП на РБ в ЕС във връзка с нарасналите ангажименти, свързани с новите предизвикателства и инициативи на Алианса, както и ангажиментите по линия на Европейския съюз, свързани с председателството на Надзорния съвет на Европейската агенция за отбрана. \r\nУвеличава се съставът на Делегацията на България към НАТО с две нови длъжности - „координатор“ и „технически сътрудник“.  \r\nВ ПП на РБ в ЕС броят на длъжностите остава без промяна, като длъжността „технически сътрудник“ се трансформира в длъжност „координатор“.", "date": "2019.05.15", "title": "Оптимизират се съставите на Делегацията на България към НАТО и на Постоянното ни представителство към ЕС"}
{"url": "http://www.focus-news.net/news/2019/05/15/2658216/ministerskiyat-savet-vazlozhi-na-nap-da-prodade-otneto-v-polza-na-darzhavata-imushtestvo.html", "text": "По предложение на Междуведомствения съвет за управление на отнетото имущество, Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 7 случая. Това съобщиха от  правителствената информационна служба .", "date": "2019.05.15", "title": "Министерският съвет възложи на НАП да продаде отнето в полза на държавата имущество"}
{"url": "http://www.focus-news.net/news/2019/05/15/2658215/api-vremenno-dvizhenieto-po-okolovrastniya-pat-na-dobrich-se-osashtestvyava-s-povisheno-vnimanie-poradi-avariral-tovaren-kamion.html", "text": "Временно движението по Околовръстния път на Добрич (път II-97) се осъществява с повишено внимание поради аварирал товарен камион. Това съобщиха от пресцентъра на  Агенция „Пътна инфраструктура“  (АПИ).", "date": "2019.05.15", "title": "АПИ: Временно движението по Околовръстния път на Добрич се осъществява с повишено внимание поради аварирал товарен камион"}
{"url": "http://www.focus-news.net/news/2019/05/15/2658219/plovdiv-dvama-dushi-sa-postradali-pri-katastrofa-mezhdu-avtobus-i-tovaren-avtomobil-v-selo-yagodovo.html", "text": "Двама души са пострадали при катастрофа между автобус и товарен автомобил в село Ягодово. Това съобщиха за  Радио „Фокус“ – Пловдив  от ОДМВР - Пловдив. Малко след 16.00 часа на 14 май, на кръстовище между ул. „Васил Левски“ и ул. „Ал. Стамболийски“ в селото, товарен автомобил „Мерцедес“ блъснал отзад автобус от градския транспорт. При удара пострадал 26-годишният водач на колата и 47-годишната кондукторка в автобуса. След преглед  мъжът е освободен за домашно лечение, а жената – оставена за наблюдение с фрактура на рамо. Няма данни за употреба на алкохол от двамата шофьори. По случая е образувано досъдебно производство.", "date": "2019.05.15", "title": "Пловдив: Двама души са пострадали при катастрофа между автобус и товарен автомобил в село Ягодово"}
{"url": "http://www.focus-news.net/news/2019/05/15/2658220/pravitelstvoto-se-razporedi-s-imoti.html", "text": "С решение на Министерския съвет Комисията за противодействие на корупцията и за отнемане на незаконно придобитото имущество получава управлението върху петия етаж в сградата на Областната администрация на област Враца. Това съобщиха от  правителствената информационна служба . Досега имотът, намиращ се на бул. „Демокрация“ № 1 в областния център, е бил в управление на областния управител. Предоставянето му на КПКОНПИ ще обезпечи нуждите на Териториалното отделение на Комисията във Враца.  \r\nАкадемията за музикално, танцово и изобразително изкуство „Проф. Асен Диамавдиев“ - Пловдив получава за управление имот с площ 450 кв. м и построената в него триетажна сграда на ул. „П. Р. Славейков“ № 5 в областния център. До момента имотът е управляван от областния управител на област Пловдив, но е с отпаднала необходимост. Той ще се използва за провеждане на учебна и художествено-творческа дейност. \r\nНа Министерството на образованието и науката и на община Търговище се предоставят за управление по два самостоятелни обекта - публична държавна собственост на ул. „Христо Ботев“ в град Търговище. Обектите са разположени на втория етаж в административна сграда. Общината ще използва помещенията за училищна библиотека и ресурсен център към I ОУ „Христо Ботев“ - гр. Търговище, а МОН - за нуждите на Регионалното управление на образованието в града с цел подобряване работата и комуникацията между експертите в управлението.", "date": "2019.05.15", "title": "Правителството се разпореди с имоти"}
{"url": "http://www.focus-news.net/news/2019/05/15/2658221/balgariya-zadalbochava-satrudnichestvoto-si-s-republika-severna-makedoniya-v-sferata-na-okolnata-sreda.html", "text": "Правителството утвърди Споразумението между Министерство на околната среда и водите на Република България и Министерство на околната среда и пространственото планиране на Република Северна Македония за сътрудничество в областта на опазване на околната среда и водите. Това съобщиха от  правителствената информационна служба . Документът беше подписан на 11 април 2019 г. и определя областите на сътрудничество, които ще подпомагат процеса на европейска интеграция на Република Северна Македония. Те са свързани с хармонизиране на законодателството в областта на околната среда и климата с aquis cimmunataire. Чистотата на въздуха и предотвратяване на замърсяването и опазване на природата и природните ресурси са част от областите на сътрудничество между двете страни. \r\nСпоразумението е сключено за период от 5 години с възможност за еднократно продължаване за още един период от 5 години, като предвижда и създаването на Смесена комисия за сътрудничество в областта на опазването на околната среда. Най-малко веднъж годишно във всяка от двете страни на ротационен принцип ще се провеждат заседанията на Комисията, която ще проследява изпълнението на дейностите, залегнали в Споразумението и ще разработва и приема Двугодишна програма за изпълнението му.", "date": "2019.05.15", "title": "България задълбочава сътрудничеството си с Република Северна Македония в сферата на околната среда"}
{"url": "http://www.focus-news.net/news/2019/05/15/2658218/ria-nov-den-rusiya-balkanski-problem-do-kakvo-mozhe-da-dovedat-albanskite-igrii.html", "text": "Балканският проблем отново преживява период на изостряне, който албанските власти провокират енергично. В статия за  РИА „Нов ден“  публицистът Дмитрий Бабич се опитва да отговори на въпроса до какво може да доведе политиката на Тирана.  \r\nМирният процес на територията на бившата съюзна Югославия може да бъде само сложен. И тук се появява странно, често повтарящо се съвпадение: веднага щом се появят перспективи, например за разрешаване на косовския въпрос, някой незабавно се опитва да влоши черногорско-сръбските отношения. Или затруднява нормалното функциониране на  държавния механизъм на Босна и Херцеговина. Мисля, че в този контекст трябва да разгледаме една верига от странни събития, която бележи наистина важна промяна в европейско-балканската политика – смекчаване на позицията на ЕС по въпроса за уреждането на косовския въпрос на неотдавнашната „балканска среща на върха“ в албанската столица Тирана. \r\nНа срещата на върха Върховният представител на ЕС по външните въпроси и политиката за сигурност Федерика Могерини призова лидерите на Косово да премахнат 100-процентните мита за внос на сръбски стоки. Последва цяла поредица от неприятни изостряния на ситуацията. Първо, в Подгорица бе постановена присъда за 14 участници в т.нар. държавен преврат в Черна гора – тъмна история, белязана с множество необосновани и очевидни лъжи, но въпреки това завърши с реални присъди за сръбски граждани. Наказание за лишаване от свобода бе издадено и срещу двама руски граждани – за 12 г. и 15 г., макар те да не присъстваха в залата. Става въпрос за предполагаемите служители на ГРУ Едуард Шишмаков и Владимир Попов. \r\nОчевидно изчислението на организаторите на това действие, което дори хърватската преса описа като „политическо представление“, беше остра реакция в Белград, а може би и в Москва. Сметката им не се оказа вярна. Второ, по време на срещата на върха в Тирана се състоя напълно публичен разговор между лидера на кабинета в Тирана Еди Рама и президента на Косово Хашим Тачи за „националното обединение“ на албанците, т.е. за създаването на Велика Албания. Нямаше как да не последва остра реакция от страна на министъра на външните работи на Сърбия Ивица Дачич: „Може да сме малки, но не сме глупави!“. Към всички тези странни събития сега следва да се добавят и безредиците в Тирана, в рамките на които опозицията използва коктейли „Молотов“. Всичко това поставя под съмнение способността им да постигнат компромис.  \r\nТака по всичко личи, че се срива възникващата положителна тенденция, в която и Белград, и Брюксел инвестираха сериозен политически капитал: сръбският президент Александър Вучич отиде във враждебно настроената Тирана, а Могерини за първи път подкрепи позицията на Белград. Тя се противопостави на установените антисръбски стереотипи, заявявайки, че са необходими мирни действия от страна на Косово (т.е. по същество от етнически албанци), за да се деблокира диалогът между Белград и Прищина. Последната трябва да премахне митата върху стоки, транспортирани от Сърбия в Косово.  Именно митата станаха основната причина за трудното икономическо положение в сръбските анклави в Косово, които тази зима бяха на ръба на глад. \r\n„Убедена съм, че ако тарифите бъдат отменени тази вечер, щях да назнача нов кръг от преговори [между сръбските и косовските представители] още утре сутрин. Той ще бъде труден и болезнен, както обикновено, но може би и продуктивен. Въпреки това, при липсата на подходяща атмосфера, не виждам перспективата за продължаване на диалога. Сега отговорността е на тези, които взимат решения в Косово”, цитираха медиите думите на Могерини, изречени в Тирана.   \r\nКой стои зад последните изостряния на напрежението, в чий интерес са те? Имайки предвид позициите на действащите в региона актьори, несъгласия по косовския и сръбския въпрос има не само между САЩ и ЕС, но и в рамките на самото американското ръководство. \r\n„Държавният департамент смята за възможно постигането на компромис между сърбите и албанците, и също така разглежда възможността за отстъпки на сръбската страна (включително подкрепя плана за демаркация, както става ясно от декемврийските писма на Доналд Тръмп дп президента на Косово Хашим Тачи и сръбския му колега Александър Вучич, призоваващи за използване на „исторически момент“). А ЦРУ не е готово да се откаже от идеята за максимална печалба за албанската страна поради вътрешните си съображения (до голяма степен поради възможността за загуба на контрол над сенчестите транспортни коридори). Всякакви отстъпки на сръбската страна дискредитират силата на тази американска служба, която най-активно лобира за интересите на безкомпромисно настроената част от косоварите\", цитира агенцията заключението в статия, публукувана в „Балканист“. \r\nАко приемем тази версия, гротескният процес в Подгорица срещу 14 „заговорници\", за които твърдяха, че са се опитали да убият лидера на Черна гора Мило Джуканович в деня на изборите в Черна гора през октомври 2016 г., прилича на типична американска заготовка, чиято цел е усложнението на черногорско-сръбските и черногорско-руските отношения на фона на ясния напредък в преговорите за Косово. \r\nВъпреки това, в медиен план историята за „руския пуч” в Черна гора, която е интензивно подхранвана от англосаксонската преса, работи, нищо, че такъв не бе извършен. Западният читател обаче „яде“ тази „храна“ и в резултат – думата „преврат“ се появи дори в официални документи на ЕС и Конгреса на САЩ. Издаването на присъда срещу 14 души, получили общо над 60 години затвор за „терористични атаки\", които не са извършени, вече бе приветствано не само от дипломати от САЩ и Великобритания, но и от ръководството на НАТО, което представлява всички членове на съюза, включително и прителски настроени към Русия страни.  \r\nНо изглежда, че сръбско-черногорските отношения са основната цел на организаторите на провокацията в Подгорица и техните американски куратори. Ясно е, че присъдата в Подгорица е в състояние да разпали общественото мнение в Сърбия. Несправедливостта срещу сръбските и руските граждани може да отблъсне хората от силната подкрепа към Сръбската прогресивна партия, политическата база на президента Вучич. Депутатите в черногорския парламент, които отказаха да се предадат на черногорското правосъдие в продължение на пет години, Андрия Мандич и Милан Кнежевич, директно се обърнаха към сръбското ръководство за помощ, а това стана публично достояние в сръбските медии. В същото време Мандич заяви, че най-влиятелният човек в Черна гора, Мило Джуканович, стои зад обвинението и целия процес. Вучич все още се опитва да не коментира историята на Мандич и Кнежевич, тъй като той очевидно не иска да усложнява вече трудните преговори за Косово и присъединяването на Сърбия към ЕС. \r\nСъмнителността на случващото се в Подгорица е очевидна дори за традиционните критици на сръбския национализъм. Така хърватското издание Jutarnji List отбелязa, че процесът в Подгорица е политически и служи за запазване на властта на Джуканович. \r\nДруго хърватско издание, Vecernji List,  отбелязва, че „ако не беше т.нар. преврат, сегашните черногорски власти можеха да бъдат в опозиция днес\".  Така процесът много напомня на хърватските журналисти за политически фарс. Вестникът също изразява недоверие „към бившия комунист Джуканович, който е на власт от три десетилетия\". \r\nХърватите обаче може да не са напълно обективни. Известно е, че те обвиняват Джуканович за нападението срещу Дубровник в началото на 90-те години на миналия век. Тогава в този древен крайморски град със смесено сръбско-хърватско население влезе „милиция\", водена от Джуканович, която се позиционира като поддръжник на Милошевич и защитник на сръбското население. И тогава западната преса – ох, как не обичаше Джуканович! Но, очевидно, всичко тече, всичко се променя. И днес същата западната преса се доверява на Джуканович. Тереза Герова", "date": "2019.05.15", "title": "РИА „Нов ден“ (Русия): Балкански проблем – до какво може да доведат „албанските игри“?"}
{"url": "http://www.focus-news.net/news/2019/05/15/2658226/balgariya-i-egipet-shte-si-satrudnichat-v-sferata-na-turizma.html", "text": "Правителството одобри проект на Меморандум за разбирателство между Министерството на туризма на Република България и Министерството на туризма на Арабска република Египет като основа за водене на преговори между двете държави. Това съобщиха от  правителствената информационна служба . Документът отразява готовността на страните да създадат най-благоприятни условия за сътрудничество в областта на туризма. България и Египет ще стимулират обмена на информация и опит в планирането на маркетинговите си стратегии в сектора. Поставя се фокус върху видовете туризъм, които имат най-голям потенциал за взаимно привличане на туристи, а също и на туристи от трети страни, включително от далечни пазари. \r\nДвете държави ще си сътрудничат в подготовката и участията на международни изложения, панаири и други прояви, по време на които ще промоцират общи туристически продукти в културния, историческия, уелнес, фестивалния, селския, кулинарния и други видове туризъм. Те ще си помагат по инициативи за популяризиране на културно-историческите паметници на своите територии. \r\nСпоразумението предвижда България и Египет да си съдействат също за развитието на туристическата инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и информационни материали.", "date": "2019.05.15", "title": "България и Египет ще си сътрудничат в сферата на туризма"}
{"url": "http://www.focus-news.net/news/2019/05/15/2658224/ministerstvo-na-regionalnoto-razvitie-i-blagoustroystvoto-shte-si-satrudnichi-s-mezhdunarodnata-banka-za-vazstanovyavane-i-razvitie.html", "text": "Правителството предлага на Народното събрание да ратифицира Споразумението между Министерство на регионалното развитие и благоустройството и Международната банка за възстановяване и развитие. Това съобщиха от  правителствената информационна служба . \r\nМинистерството на регионалното развитие и благоустройството ще си сътрудничи с Международната банка за възстановяване и развитие при изпълнението на политиката за регионално развитие в България и подготовката за програмиране на следващия програмен период 2021-2027 г. \r\nЗа целта през месец март 2019 г. правителството одобри проект на Споразумение за предоставяне на консултантски услуги между Министерство на регионалното развитие и благоустройството на Република България и Международната банка за възстановяване и развитие. \r\nСпоразумението е подписано на 08.04.2019 г. То предвижда Международната банка за възстановяване и развитие да подпомогне министерството да структурира отношенията между различните нива на управление и да укрепи капацитета на регионалните структури, както и да подкрепи министерството в подготовката за новия програмен период след 2020 г. \r\nРезултатите от изпълнението на Споразумението ще допринесат и за изпълнението на Националната стратегия за регионално развитие на България за периода 2012-2022 г., както и за подготовката на новия национален документ за стратегическо и териториално планиране за периода 2021-2030 г.", "date": "2019.05.15", "title": "Министерство на регионалното развитие и благоустройството ще си сътрудничи с Международната банка за възстановяване и развитие"}
{"url": "http://www.focus-news.net/news/2019/05/15/2658227/ministerski-savet-odobri-balgarskite-pozitsii-za-predstoyashti-zasedaniya-na-saveta-na-es.html", "text": "Правителството одобри българската позиция за заседанието на Съвет „Общи въпроси“, който ще се състои в Брюксел на 21 май. Това съобщиха от  правителствената информационна служба . Министрите на външните работи от ЕС ще дискутират следващата Многогодишна финансова рамка на съюза за 2021-2027 г. Ще започне и подготовката на заседанието на Европейския съвет на 20-21 юни. Ще бъдат обменени мнения по основните дискусионни теми на лидерите като основен акцент се очаква да бъде новият Стратегически дневен ред на ЕС. Румънското председателство ще представи информация за проведената в Букурещ на 4 април Конференция за европейския семестър, както и по Срещата на министерско равнище относно европейското културно наследство, състояла се в Париж на 3 май. В допълнение, Европейската комисия ще представи публикуваното на 3 април Съобщение относно по-нататъшно укрепване на върховенството на закона в ЕС.  \r\nСъветът на ЕС по икономически и финансови въпроси (ЕКОФИН) ще заседава на 17 май в Брюксел. В дневния ред на заседанието Румънското председателство предлага ЕКОФИН да постигне политическо споразумение по директивата за хармонизирането на структурата на акцизите върху алкохола и алкохолните напитки, директивата за определяне на общия режим на облагане с акциз и по регламента за административното сътрудничество в областта на акцизите, що се отнася до съдържанието на електронния регистър. Финансовите министри ще обменят мнения по реформата на международното корпоративно данъчно облагане и по предложението на Европейската комисия за структурата на Икономическия и паричен съюз. Очаква се да бъдат одобрени проектът на заключенията на Съвета по задълбочените прегледи по страни за 2019 г. и изпълнението на специфичните препоръки по страни за 2018 г., както и да бъде даден мандат на ЕС за срещата на финансовите министри и управителите на централни банки на държавите от Г-20 през юни 2019 г. във Фукуока, Япония.  \r\nПравителството одобри също резултатите от редовното заседание на Съвета на Европейския съюз по земеделие и рибарство, което се проведе на 15 април в Люксембург. Министрите продължиха с дискусиите по пакета за реформа на ОСП след 2020 г., с фокус върху темата за зелената архитектура от Регламента за стратегическите планове за ОСП. Делегацията на Нидерландия представи информация относно действията на ЕС срещу обезлесяването и деградацията на горите, а ЕК информира Съвета относно проведената на 5 април в Букурещ Конференция на високо равнище за изследвания и иновации в селското стопанство. Комисията представи декларацията относно интелигентното и устойчиво цифрово бъдеще за европейското селско стопанство и селските райони, която е подписана в рамките на форума „Цифров ден“, проведен на 9 април в Брюксел, Белгия.  \r\nОдобрена е и позицията на България за предстоящата неформална среща на министрите на ЕС по околна среда, която ще се проведе на 20 и 21 май в Букурещ. Министрите ще обсъдят въпроси, свързани с изменението на климата с акцент върху иновативните решения и ролята на гражданите за постигане на нисковъглеродно бъдеще. Във фокуса на дискусиите ще бъде и темата за управление на водите и по-специално контролът на замърсяването с пластмаса и микропластмаси от реките до моретата. В контекста на бъдещата Глобална рамка за биоразнообразието за периода след 2020 г. ще бъдат обменени мнения относно резултатите от Глобалната оценка за биоразнообразието и екосистемните услуги на Междуправителствената платформа за биологично разнообразие.", "date": "2019.05.15", "title": "Министерски съвет одобри българските позиции за предстоящи заседания на Съвета на ЕС"}
{"url": "http://www.focus-news.net/news/2019/05/15/2658222/sport-grigor-dimitrov-zayavi-uchastie-v-turnira-na-cherveni-kortove-v-zheneva.html", "text": "Григор Димитров направи промяна в календара си и ще участва в турнира на червени кортове в Женева, който ще се проведе другата седмица. Българинът е получил „уайлд кард“ за квалификациите, а от официалния сайт на турнира съобщиха, че решението е изцяло на българина и неговия щаб.   \r\nОсвен Димитров, в надпреварата ще участва и шампионът от 2016 и 2017 година Стан Вавринка. Миналия сезон победител стана Мартон Фучович.   \r\nГригор Димитров има добри спомени от Женева, където спечели турнира през 2010-а година. Тогава обаче надпреварата беше от категория Чаланджър, докато сега е АТП 250. \r\nВенцислав ДРАГОМАНОВ", "date": "2019.05.15", "title": "Спорт: Григор Димитров заяви участие в турнира на червени кортове в Женева"}
{"url": "http://www.focus-news.net/news/2019/05/15/2658225/pravitelstvoto-odobri-pozitsiyata-i-sastavat-na-balgarska-delegatsiya-za-vtorata-sesiya-na-balgaro-pakistanskata-mezhdupravitelstvena-komisiya.html", "text": "Правителството одобри позицията и състава на официалната българска делегация за Втората сесия на българо-пакистанската междуправителствена Смесена комисия за икономическо сътрудничество. Това съобщиха от  правителствената информационна служба . Тя ще се проведе в периода 20 - 21 май в гр. Исламабад, Ислямска република Пакистан. По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията и други области от взаимен интерес. \r\nБългарската делегация ще бъде ръководена от заместник-министъра на икономиката Лилия Иванова, а пакистанската делегация от Hyp Ахмет, секретар на Департамента по икономическите въпроси към Министерството на финансите, приходите, икономическите въпроси, статистиката и приватизацията на Пакистан.", "date": "2019.05.15", "title": "Правителството одобри позицията и съставът на българска делегация за Втората сесия на българо-пакистанската междуправителствена комисия"}
{"url": "http://www.focus-news.net/news/2019/05/15/2658223/d-r-atanas-kambitov-kmet-na-blagoevgrad-rabotim-po-promyana-na-naredbata-za-nastanyavane-v-sotsialni-zhilishta.html", "text": "Работим по промяна на наредбата за настаняване в социални жилища. Това каза пред журналисти по време на официална церемония по откриване на новоизградените социални жилища, по проект „Изграждане на социални жилища в IV-ти микрорайон“ кметът на Благоевград, д-р Атанас Камбитов, предаде репортер на  Радио „Фокус“ – Пирин . По думите му е необходимо да се въведат промени и по-строги правила. „Смятам, че наредбата от една страна е остаряла, а от друга има доста пропуски. Ще бъдат заложени критерии, така че да може да защитаваме интереса на общината. Семейства, които не пращат децата си на училище и не си изпълняват ангажиментите няма как да получават социални жилища. Смятам, че така е правилно“, каза още д-р Атанас Камбитов. Той посочи, че за промяна на наредбата има 14 дневен срок. „Поради тази причина няма как да успеем да влезем с предложение на следващата сесия на Общински съвет, но юни месец на общинската сесия трябва да приемем новата наредба“, добави д-р Атанас Камбитов. Той заяви, че новите обществени жилища, които са реализирани по проекта са обзаведени и са готови за настаняване на хората. „Напълно обзаведени са. Тече проверка как са се ползвали до момента общинските жилища като има нарушения на настоящата наредба, които не са фрапиращи и са най-често от битово естество“, допълни д-р Атанас Камбитов. \r\nДенис НИКИФОРОВ", "date": "2019.05.15", "title": "Д-р Атанас Камбитов, кмет на Благоевград:  Работим по промяна на наредбата за настаняване в социални жилища"}
{"url": "http://www.focus-news.net/news/2019/05/15/2658228/haskovo-zadarzhani-sa-dvama-bratya-zavarzali-i-obrali-82-godishen-pastir-v-karavanata-v-koyato-noshtuval-v-mestnostta-sarta-kray-selo-uzundzhovo.html", "text": "Трима жители на село Узунджово са заподозрени в извършен грабеж над 82-годишен пастир. Това съобщиха от пресцентъра на  МВР . Снощи около 22.00 часа, мъжът, който отглеждал овце в местността „Сърта“ край селото, чул лай на кучетата си и тръгнал към кошарата. При връщането си в караваната, в която нощувал, забелязал присъствието на двама мъже, единият от които с маска. След като го нападнали, били, завързали ръцете и краката му със сезал, те отнели наличните 1000 лева, моторна резачка, телевизор, ръчен часовник и мобилен телефон и след като излезли от караваната я заключили отвън. Едва по-късно възрастният мъж успял да се освободи и да сигнализира чрез пазача на намиращата се наблизо помпена станция за случилото се. В хода на предприетите бързи заградителни и оперативни действия в хасковското управление са задържани двама братя от селото, заподозрени за деянието. Жертвата ги е разпознал, тъй като преди време те работили при него. Като съпричастен към случая криминалистите издирват още един младеж от селото. Работата по образуваното досъдебно производство по чл.198 от НК продължава.", "date": "2019.05.15", "title": "Хасково: Задържани са двама братя, завързали и обрали 82-годишен пастир в караваната, в която нощувал в местността „Сърта“ край село Узунджово"}
{"url": "http://www.focus-news.net/news/2019/05/15/2658144/targovishte-71-godishna-zhena-e-bila-blasnata-ot-avtomobil-na-peshehodna-pateka.html", "text": "На 15 май в 10.16 ч на тел. 112 в ОДМВР - Търговище е получен сигнал за възникнало пътно-транспортно произшествие на ул. „Паисий“ в гр.Търговище. Това съобщиха от  ОДМВР - Търговище . По първоначални данни пресичаща на пешеходна пътека 71-годишна жена е била ударена от лек автомобил „Рено“. Водачът е останал на мястото на инцидента. Пострадалата е откарана за преглед в МБАЛ - Търговище с болки в долен крайник и в рамото. В момента се извършва оглед на местопроизшествието от дежурна оперативна група. Временно движението на МПС в района на инцидента се осъществява в една от лентите за движение.", "date": "2019.05.15", "title": "Търговище: 71- годишна жена е била блъсната от автомобил на пешеходна пътека"}
{"url": "http://www.focus-news.net/news/2019/05/15/2658229/pravitelstvoto-odobri-sedem-razresheniya-za-prouchvane-na-skalnooblitsovachni-i-stroitelni-materiali.html", "text": "„Копривлен Мрамор“ ЕООД ще проучва скалнооблицовъчни материали в площ „Гнайс“, разположена в землищата на селата Ореше, Крушево и Долен, област Благоевград, реши правителството. Разрешението за проучване се предоставя за 2 години, като за този срок титулярят ще вложи минимум 25 хил. лв. в проучвателните дейности. Това съобщиха от  правителствената информационна служба . \r\nЗа срок от две години „Райков-2015“ ЕООД ще проучва скалнооблицовъчни материали в площ „Дълбок дол“, разположена в землището на с. Абланица, обл. Благоевград. Дружеството ще вложи минимум 45 хил. лв. в проучвателните дейности. \r\nМинимум 54.6 хил. лв. ще вложи „Булнед АМД“ ЕООД, за да проучва в срок от една година скалнооблицовъчни материали в площ „Пътя“, разположена в землището на с. Камено поле, област Враца.  \r\n„Гнайс Мозайк“ ЕООД ще проучва скалнооблицовъчни материали в площ „Ханчето“, разположена в землището на село Стрижба, област Кърджали. Разрешението за проучване се предоставя за срок от 24 месеца. През този период титулярят ще вложи близо 23 хил. лв. в проучвателните дейности.  \r\nСкалнооблицовъчни материали ще проучва „Гугуланови“ ООД, гр. Кърджали в площ „Чинка-3“, разположена в землището на село Голяма Чинка, община Крумовград. За определения срок от 2 години дружеството ще вложи близо 21 хил. лв. в проучвателните дейности. \r\nВ площ „Плачков рид“, разположена в землището на село Питово, община Нова Загора, „Хай Мед Тех“ ЕООД, гр. София ще проучва строителни материали. Разрешението за проучване се предоставя за 1 година. За този срок титулярят ще вложи минимум 126 хил. лв. в проучвателните дейности. \r\n„Скамат“ ООД, гр. Червен бряг ще проучва строителни материали в площ „Елица“, разположена в землището на град Червен бряг, област Плевен. Дружеството ще вложи минимум 26.2 хил. лв. в проучвателните дейности за определения едногодишен срок.", "date": "2019.05.15", "title": "Правителството одобри седем разрешения за проучване на скалнооблицовъчни и строителни материали"}
{"url": "http://www.focus-news.net/news/2019/05/15/2658231/ministerski-savet-odobri-dopalnitelni-sredstva-za-informatsionna-sigurnost-na-mvnr.html", "text": "Министерският съвет одобри допълнителни разходи по бюджета на Министерството на външните работи за 2019 г. в размер на 612 000 лв. Това съобщиха от  правителствената информационна служба . Средствата са предназначени за осигуряването на мрежовата информационна сигурност на ведомството. Допълнителните разходи имат за цел да гарантират поверителността, цялостността и наличността на трансферираната, обработвана и съхраняваната информация в информационната и комуникационната инфраструктура на МВнР като ключова държавна институция в процеса по влизане на Република България в Шенген, както и в областта на националната сигурност.", "date": "2019.05.15", "title": "Министерски съвет одобри допълнителни средства за информационна сигурност на МВнР"}
{"url": "http://www.focus-news.net/news/2019/05/15/2658233/pravitelstvoto-odobri-otchet-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Планът е утвърден с РМС № 617 от 2015 г., като през годините е допълнян и изменян. Отчет за изпълнението се прави на всеки три месеца. Това съобщиха от  правителствената информационна служба . \r\nВ рамките на отчетния период са изпълнени две мерки от проблемна област „Несъгласуваност на административните процедури, свързани с реализацията на инвестиционните намерения и забавяне при предоставянето на услугите от централната и местната администрации“. Прието е изменение в Закона за местните данъци и такси, с което отпада задължението собствениците, които са придобили имоти, да уведомяват за това писмено в 2-месечен срок общината по местонахождението на имота, като подават данъчна декларация за облагане с годишен данък върху недвижимите имоти. Изготвен е единен наръчник с потребителски интерфейс, който дава възможност на предприемачите или представители на малкия и среден бизнес лесно да намират насоки за справяне с конкретни бизнес ситуации, които са обвързани с нормативната уредба на страната. Представените в наръчника бизнес ситуации/събития са идентифицирани чрез проведено проучване сред представители на малки и средни предприятия за законите и административните процедури, с които те се сблъскват най-често и които оценяват като най-сложни от етапа на стартиране до етапа на прекратяване на дейността си. \r\nКъм момента се провеждат срещи на експертно ниво и върви инициатива за набирането на предложения за нови мерки от страна на администрацията.", "date": "2019.05.15", "title": "Правителството одобри отчет за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2019/05/15/2658232/balgariya-i-rumaniya-shte-zadalbochat-satrudnichestvoto-si-v-sferata-na-okolnata-sreda.html", "text": "Правителството одобри проект на Меморандум за разбирателство между Министерството на околната среда и водите на Република България и Министерството на околната среда на Румъния за сътрудничество по определени аспекти от опазване на водите, качеството на въздуха и биоразнообразието. Това съобщиха от  правителствената информационна служба . \r\nМеморандумът определя областите на сътрудничество между министерствата на двете държави с цел намаляване на замърсяването и гарантиране на екологична устойчивост. Тези области включват: координиране изпълнението на трансгранични мерки от Морските стратегии на двете страни по отношение на морските отпадъци с цел постигане на добро състояние на морската околна среда; контрол на замърсяването на водите с пластмаси/микропластмаси; планиране на управлението на риска от наводнения в трансграничен аспект. Също така двете страни ще си сътрудничат за намаляване на замърсяването на въздуха, свързано с вноса на употребявани автомобили; съвместно координирано опазване и управление на влажните зони; опазване и възстановяване на жизнеспособна споделената популация от есетрови риби в долното течение на р. Дунав и Северозападно Черно море. \r\nС оглед по-добра координация на работата, двете страни ще създадат съвместни работни групи в предвидените области на сътрудничвество.", "date": "2019.05.15", "title": "България и Румъния ще задълбочат сътрудничеството си в сферата на околната среда"}
{"url": "http://www.focus-news.net/news/2019/05/15/2658230/ministar-krasimir-valchev-nad-200-mediatori-rabotyat-sreshtu-otpadaneto-na-detsata-ot-obrazovatelnata-sistema.html", "text": "Над 200 медиатори работят срещу отпадането на децата от образователната система. Това каза на брифинг в Министерски съвет министърът на образованието и науката Красимир Вълчев след заседание на Координационното звено по Механизма за включване на ученици в образователната система, предаде репортер на  Агенция „Фокус“ . „Ученикът трябва да бъде по-активен, да анализира и да свързва знания и умения от различни предмети“, посочи той. „Всеки учител да се чувства по-свободен, по-креативен и иновативен към работата с всяко едно дете. Подготвили сме мерки в тази посока. Тази промяна ще се случва отдолу нагоре“, добави Вълчев. Той припомни, че след въвеждането на Механизма за включване на деца в образователната система са били предоставени допълнителни средства за деца в училища и детски градини с концентрация на уязвими групи.  Те са били планирани за увеличение на възнаграждения на учители и за назначаване на образователни медиатори. „В момента имаме назначени над 200 медиатори и този брой се увеличава“, допълни той. По думите му там, където има назначени такива служители, по-добрите резултати са налице. „Работата по механизма се случва по-добре в малките населени места. По трудно се случват нещата в обособените квартали, които ги наричаме гета, там трябва институциите да работят с целия си капацитет“, коментира Красимир Вълчев. „По една от националните програми, един от модулите е за създаване на своеобразен корпус от най-добре подготвени, обучени и платени учители да работят в тези най-проблемни училища“, добави той.  \r\nДаяна ДЮЛГЕРОВА", "date": "2019.05.15", "title": "Министър Красимир Вълчев: Над 200 медиатори работят срещу отпадането на децата от образователната система"}
{"url": "http://www.focus-news.net/news/2019/05/15/2658235/otmenya-se-pravilnikat-za-ustroystvoto-i-deynostta-na-voenna-akademiya-georgi-stoykov-rakovski-priet-ot-ministerskiya-savet.html", "text": "Правителството прие Постановление за отмяна на Правилник за устройството и дейността на Военна академия „Георги Стойков Раковски“, приет с Постановление № 187 на Министерския съвет 2013 г. Това съобщиха от  правителствената информационна служба . \r\nС последното изменение на разпоредба на чл. 95, ал. 1 от Закона за отбраната и въоръжените сили на Република България (обн. ДВ бр. 98 от 2016 г,) се предвиди, че правилниците за устройството и дейността на военните академии, висшите военни училища, научните организации и на професионалните сержантски (страшински) колежи се издават от министъра на отбраната, вместо от Министерския съвет, поради което се наложи отмяната на посочения нормативен акт. \r\nВ Министерството на отбраната е изготвен нов проект на правилник за устройството и дейността на Военна академия „Георги Стойков Раковски“, който е съобразен с измененията в законовата уредба, в т.ч. с разпоредбите на Закона за отбраната и въоръжените сили на Република България, Закона за висшето образование, Закона за развитието на академичния състав на Република България и правилника за неговото прилагане. Отчетено е и Решението на Народно събрание от 25.04.2018 г. (обн. в ДВ бр. 37 от 04.05.2018 г.) за изменение на Решение за привеждане на акта за създаване на Военна академия „Георги Стойков Раковски“ в съответствие със Закона за отбраната и въоръжените сили на Република България и Закона за висшето образование.", "date": "2019.05.15", "title": "Отменя се Правилникът за устройството и дейността на Военна академия „Георги Стойков Раковски“, приет от Министерския съвет"}
{"url": "http://www.focus-news.net/news/2019/05/15/2658234/dmitriy-peskov-govoritel-na-kremal-iran-se-otkazva-ot-yadrenata-sdelka-zaradi-natiska-na-sasht-tova-e-zhalko.html", "text": "Русия съжалява за продължаващата ескалация на напрежението около ядреното споразумение с Иран и е на мнение, че то е предизвикано от действията на САЩ. Това заяви пред журналисти говорителят на Кремъл Дмитрий Песков, предава  TACC . \r\n„Констатираме продължаване на ескалацията на напрежение, за съжаление, виждаме решенията, които взима Иран“ по отношение на Съвместния всеобхватен план за действие за ядрената програма на Техеран, заяви Песков, допълвайки, че „има очевидна ситуация, в която, за съжаление, има тенденция и за по-нататъшна ескалация“.  \r\n„Разбираме ясно, че Иран предприема тези действия в отговор на натиска, който напълно противоречи на духа и буквата на СВДП“, подчерта говорителят на Кремъл. „Именно действията на САЩ провокираха Иран. Тук, за съжаление, общата загриженост остава“, заяви Песков, като допълни, че на срещата с руския президент Владимир Путин държавният секретар на САЩ Майк Помпео не е дал никакви обещания по въпроса.  Тереза Герова", "date": "2019.05.15", "title": "Дмитрий Песков, говорител на Кремъл: Иран се отказва от ядрената сделка заради натиска на САЩ, това е жалко"}
{"url": "http://www.focus-news.net/news/2019/05/15/2658236/ministerski-savet-odobri-promeni-v-ustroystveniya-pravilnik-na-ministerstvo-na-ikonomikata.html", "text": "Правителството одобри промени в Устройствения правилник на Министерство на икономиката. Това съобщиха от  правителствената информационна служба . Съгласно промените числеността на Инспектората ще се увеличи от седем на десет щатни бройки. Това ще стане чрез намаляване на числеността дирекция „Информационно и комуникационно осигуряване и управление при кризисни ситуации“ с една щатна бройка, на дирекция „Финанси и управление на собствеността“ с една щатна бройка и на дирекция „Правна“ с една щатна бройка. \r\nЦелта на промяната е числеността на звеното да отговаря на изискванията на Закона за администрацията и Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи.", "date": "2019.05.15", "title": "Министерски съвет одобри промени в Устройствения правилник на Министерство на икономиката"}
{"url": "http://www.focus-news.net/news/2019/05/15/2658239/stara-zagora-8-dushi-sa-zadarzhani-pri-spetsializirana-politseyska-operatsiya-v-grada-za-protivodeystvie-na-prestapleniyata-svarzani-s-darzhane-i-razprostranenie-na-narkotitsi.html", "text": "Вчера, на територията на Стара Загора е проведена специализирана полицейска операция за противодействие на престъпленията, свързани с държане и разпространение на наркотици. В хода й, след  закупуване на наркотични вещества, са задържани шестима души на възраст между 17 и 36 г. от Стара Загора и 26-годишна от Асеновград. У тях са намерени 4 полиетиленови пликчета, съдържащи метамфетамин. Това съобщиха от пресцентъра на  МВР . Задържан е и 56-годишен мъж, у когото са открити 13 полиетиленови пликчета, съдържащи метамфетамин и полиетиленово топче с около 2 г марихуана. При последвала проверка в дома му криминалистите иззели още 20 г метамфетамин и 18 полиетиленови пликчета с аналогично съдържание. По случаите са образувани три бързи производства за престъпления по чл.354а от НК. Работата продължава.", "date": "2019.05.15", "title": "Стара Загора: 8 души са задържани при специализирана полицейска операция в града за противодействие на престъпленията, свързани с държане и разпространение на наркотици"}
{"url": "http://www.focus-news.net/news/2019/05/15/2658237/nova-direktsiya-v-dnsk-shte-kontrolira-deynostta-na-litsata-uprazhnyavashti-stroitelen-nadzor.html", "text": "Нова дирекция на ДНСК ще контролира дейността на лицата, упражняващи строителен надзор. Това предвижда приетият от Министерския съвет нов Устройствен правилник на Дирекцията за национален строителен контрол. Това съобщиха от  правителствената информационна служба . \r\nДирекция „Въвеждане в експлоатация и консултанти“ ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността „консултант“, съгласно Закона за устройство на територията, както и при изпълнение на неговите правомощия за предсрочно прекратяване действието на издадените удостоверения. \r\nНовият Устройствен правилник запазва общата численост на ДНСК от 401 щатни бройки. От тях 351 щатни бройки са в специализираната администрация. В общата администрация се създават дирекциите „Административно, информационно и финансово- стопанско обслужване“ и „Правна“ с общо 45 щатни бройки. \r\nВ специализираната администрация на ДНСК се създава и Главна дирекция „Строителен контрол“. Към нея ще бъдат сформирани 28 регионални дирекции след преструктуриране на съществуващите в момента 6 РДНСК с общо 28 отдела към тях. \r\nС промените се повишава контролът в строителството с цел недопускане на извършване и въвеждане в експлоатация на строежи в нарушение на Закона за устройство на територията със строителни продукти, които не осигуряват изпълнението на основните изисквания към строежите. Обособяването на 28 РДНСК в областните центрове ще спомогне за подобряване качеството и бързината на административното обслужване на гражданите, юридическите лица в страната, както и на взаимодействието с другите институции и ведомства.", "date": "2019.05.15", "title": "Нова дирекция в ДНСК ще контролира дейността на лицата, упражняващи строителен надзор"}
{"url": "http://www.focus-news.net/news/2019/05/15/2658238/pravitelstvoto-odobri-izmeneniya-v-zakona-za-privatizatsiya-i-sledprivatizatsionen-kontrol.html", "text": "Правителството одобри проект на Закон за изменение на Закона за приватизация и следприватизационен контрол. Това съобщиха от  правителствената информационна служба . Промените целят привеждане в съответствие на текста на раздел IV „Министерство на отбраната“ от Приложение № 1, към чл. 3, ал. 1 от ЗПСК с настоящите фирмени наименования на част от търговските дружества, включени в него и отстраняване на допусната фактическа грешка, както и привеждане в съответствие на текста на раздел X „Министерство на финансите“ с настъпилата промяна в органа, упражняващ правата на държавата в „Информационно обслужване“ АД и гр. София и „Национален дворец на културата - Конгресен център София“ ЕАД. \r\n„Информационно обслужване“ АД, гр. София е добавено като точка 20 в раздел II „Министерство на информационните технологии и съобщенията“, а „Национален дворец на културата - Конкресен център София“ ЕАД е добавен като точка 16 в раздел VI „Министерство на културата“ от Приложение № 1 към чл. 3, ал. 1 от ЗПСК.", "date": "2019.05.15", "title": "Правителството одобри изменения в Закона за приватизация и следприватизационен контрол"}
{"url": "http://www.focus-news.net/news/2019/05/15/2658243/burgas-rali-za-priyatelstvo-i-mir-evropa-orient-potegli-ot-grada.html", "text": "Мощен рев на двигатели огласи Морската градина тази сутрин, от където участниците в международното рали „За приятелство и мир Европа – Ориент“ продължиха по утвърдения си маршрут. Това съобщиха от пресцентъра на  Община Бургас . Автошествието стартира в Германия преди дни, а крайната му дестинация е Турция. За първи път тази година Бургас е включен в маршрута, по който преминават участниците в инициативата. Рали „За приятелство и мир Европа – Ориент“ няма състезателен характер. Неговата мисия е да сближава хората и да популяризира туристически и културни обекти. В Бургас кметът Димитър Николов и консулът на Република Турция в морския град Нурай Иньонтепе дадоха официалния старт на поредния етап от ралито. „Това е възможност да рекламираме Бургас като туристическа дестинация. Колкото повече участници се включват в ралито, толкова по-добре ще презентираме нашия град. Пожелавам на всички безаварийно пътуване по маршрута и успешно финиширане в последната фаза. Мотото на ралито е „За мир и приятелство“, то е насочено още към спазването на екологичните норми и повишаване на пътната безопасност“, каза при даването на старта кметът Димитър Николов. Това е 19-то издание на рали „За приятелство и мир Европа – Ориент“. В него участват 240 автомобила, като 14 от тях преминават през Бургас. При Пантеона към колоната от автомобили се присъединиха бургаски рокери, които съпроводиха участниците в ралито до изхода на Бургас. Една от следващите спирки по маршрута е турският град Самсун.", "date": "2019.05.15", "title": "Бургас: Рали „За приятелство и мир Европа – Ориент“ потегли от града"}
{"url": "http://www.focus-news.net/news/2019/05/15/2658240/ministerskiyat-savet-prie-promyana-na-naredbata-za-reda-za-klasifitsirane-na-rasteniyata-i-veshtestvata-kato-narkotichni.html", "text": "Министерският съвет прие промяна на Наредбата за реда за класифициране на растенията и веществата като наркотични. Това съобщиха от  правителствената информационна служба . С промяната се транспонира в националното законодателство Директива (ЕС) 2017/2103 на Европейския парламент и на Съвета от 15 ноември 2017 г. за изменение на Рамково решение 2004/757/ПВР на Съвета с цел включване на нови психоактивни вещества в определението за „наркотици“ и за отмяна на Решение 2005/3 87/ПВР на Съвета. \r\nВъвеждат се дефиниции за „ново психоактивно вещество“ и „препарат“ в съответствие с понятията в Директива (ЕС) 2017/2103. \r\nПоставят се под контрол и нови седем вещества чрез включването им в Списък I - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“.  \r\nВеществата се включват в Списък I в изпълнение на европейски актове - решения за изпълнение на Съвета на ЕС за въвеждане на мерки за контрол по отношение на нови психоактивни вещества и във връзка с решение на Комисията по наркотичните вещества към ООН, с което се поставят под международен контрол нови вещества чрез включване в списъците на Единната конвенция на ООН по упойващите вещества и Конвенцията за психотропните вещества. \r\nОчакваният резултат от предлаганите промени е адаптиране на националната нормативна уредба към новата регламентация, въведена с Директива (ЕС) 2017/2103, както и ограничаване риска от злоупотреба с класифицираните като наркотични вещества.", "date": "2019.05.15", "title": "Министерският съвет прие промяна на Наредбата за реда за класифициране на растенията и веществата като наркотични"}
{"url": "http://www.focus-news.net/news/2019/05/15/2658241/balgariya-i-pakistan-shte-si-satrudnichat-v-sferata-na-malkite-i-srednite-predpriyatiya.html", "text": "Правителството одобри проект на Меморандум за разбирателство между българската Изпълнителната агенция за насърчаване на малките и средните предприятия и Агенцията за развитие на малките и средните предприятия на Ислямска Република Пакистан. Това съобщиха от  правителствената информационна служба . В Меморандума се предвижда агенциите двете страни да бъдат партньори, като предоставят реални възможности за разширяване на бизнес контактите между предприятията от България и Пакистан. С документа се поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nДвете страни ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и др.", "date": "2019.05.15", "title": "България и Пакистан ще си сътрудничат в сферата на малките и средните предприятия"}
{"url": "http://www.focus-news.net/news/2019/05/15/2658242/pravitelstvoto-odobri-proekt-na-zid-na-danachno-osiguritelniya-protsesualen-kodeks-i-predlaga-na-narodnoto-sabranie-da-go-prieme.html", "text": "Министерският съвет одобри проект на Закон за изменение и допълнение на Данъчно-осигурителния процесуален кодекс и предлага на Народното събрание да го приеме. Това съобщиха от  правителствената информационна служба . Със законопроекта се предлага въвеждането в българското законодателство на изискванията на Директива (ЕС) 2017/1852 на Съвета от 10 октомври 2017 г. относно механизми за разрешаване на спорове във връзка с данъчното облагане в Европейския съюз. \r\nОсновна цел на предложенията е подобряване на съществуващите механизми за разрешаване на спорове, възникнали между държавите-членки на Европейския съюз във връзка с тълкуването и прилагането на спогодбите за избягване на двойното данъчно облагане и Конвенция 90/43 6/ЕИО за премахване на двойното данъчно облагане във връзка с корекцията на печалби на свързани предприятия (Арбитражната конвенция на Съюза). \r\nКъм настоящия момент споровете се разрешават в рамките на процедурата за уреждане на спор по взаимно споразумение, основана на разпоредби в спогодбите за избягване на двойното данъчно облагане и Арбитражната конвенция на Съюза. Конвенцията предвижда и арбитражна процедура за разрешаване на спорове от консултативна комисия, до която се стига изключително рядко. \r\nВъпреки че тези механизми функционират добре, те следва да станат по-ефективни и да бъдат преодолени някои слабости като липсата на ясни правила относно достъпа на лицата до процедурата, продължителността й и задължителното решаване на спора по обвързващ начин. Подобряването на съществуващите процедури е начин да се гарантира на ниво Европейски съюз, че държавите-членки разполагат с по-подробни процесуални разпоредби за предотвратяване на спорове във връзка с двойното данъчно облагане, както и, че засегнатите лица получават повече права, по-добра информираност за процедурата и възможност да разчитат, че страните ще бъдат принудени да постигнат обвързващи резултати. \r\nС проекта се предлага и въвеждането на правила за изготвяне на документация за трансферно ценообразуване във връзка с необходимостта от усъвършенстване на данъчното законодателство в тази област. Документацията за трансферно ценообразуване ще се изготвя за доказване от страна на данъчно задължените лица на пазарния характер на търговските и финансовите взаимоотношения със свързани лица. \r\nПри създаването на националните правила за изготвяне на документацията са възприети в голяма степен препоръките на Организацията за икономическо сътрудничество и развитие в тази област, както и препоръките на Кодекса за поведение по отношение на документацията за трансферното ценообразуване за свързани предприятия в Европейския Съюз (EUTPD), приет на 27 юни 2006 г. от Съвета на Европейския съюз.", "date": "2019.05.15", "title": "Правителството одобри проект на ЗИД на Данъчно-осигурителния процесуален кодекс и предлага на Народното събрание да го приеме"}
{"url": "http://www.focus-news.net/news/2019/05/15/2658244/prekratyavat-se-funktsiite-na-pochetniya-konsul-na-republika-gana-v-balgariya.html", "text": "Министерският съвет реши да бъдат прекратени функциите на почетния консул на Република Гана в Република България Господин Иванов Господинов, считано от 14 април 2014 г. Това стана, след като Министерство на външните работи беше информирано чрез вербална нота от посолството на Република Гана в Анкара за съответното решение. Това съобщиха от  правителствената информационна служба . \r\nМинистерство на външните работи предприе процедура за прекратяване на функциите на почетния консул в съответствие с разпоредбите на Виенската конвенция за консулските отношения и с Инструкцията за прилагане на Наредбата относно реда за назначаване и приемане на почетни (нещатни) консулски длъжностни лица и нейните изменения.", "date": "2019.05.15", "title": "Прекратяват се функциите на почетния консул на Република Гана в България"}
{"url": "http://www.focus-news.net/news/2019/05/15/2658245/haskovo-dvama-mazhe-sa-zadarzhani-za-sahranenie-na-narkotitsi-izzeti-sa-blizo-180-g-kanabis-i-17-kutii-i-burkan-s-marihuana-chiyto-teglo-e-v-protses-na-ustanovyavane.html", "text": "Хасково: Двама мъже са задържани за съхранение на наркотици. Снощи към 23.30 часа в село Добрич криминалисти спрели за проверка 17-годишен от село Клокотница. В раницата му открили грендер с кафяво-зелено топче, реагиращо на канабис при полеви наркотест с тегло 0,82 грама. Това съобщиха от пресцентъра на  МВР . Минути по-късно полицаите извършили проверка и на лек автомобил „Хонда“, в който пътувал 33-годишен хасковлия. При обиск в дрехите му служителите на реда намерили  плик с близо 2 г канабис. От колата е иззета и кутия с 3 топчета, увити в тиксо от същата дрога, чийто грамаж е 126 грама. Последвало претърсване и  в къщата му в селото, където криминалистите намерили 17 кутии и буркан с марихуана, чийто тегло е в процес на установяване. Иззети са и 3 грендера и везна. Образувани са досъдебни производства са по чл.354-а от НК.", "date": "2019.05.15", "title": "Хасково: Двама мъже са задържани за съхранение на наркотици, иззети са близо 180 г канабис и 17 кутии и буркан с марихуана, чийто тегло е в процес на установяване"}
{"url": "http://www.focus-news.net/news/2019/05/15/2658247/zam-ministar-boyko-penkov-shte-rakovodi-balgarskata-delegatsiya-v-72-ta-sesiya-na-svetovnata-zdravna-asambleya.html", "text": "Правителството одобри позицията и състава на българската делегация в 72-та сесия на Световната здравна асамблея, която ще се проведе в Женева, Швейцария, от 20 до 28 май. Българската делегация ще бъде водена от заместник-министъра на здравеопазването д-р Бойко Пенков. Това съобщиха от  правителствената информационна служба . \r\nОсновната тема, върху която ще бъде фокусирана тази година Световната здравна асамблея, е „Универсално здравно покритие: никой да не бъде забравен“. Дискусиите ще обхванат основни теми от петте категории на общественото здраве, включени в Програмния бюджет на Световна здравна организация 2018 - 2019 г.: заразни болести; незаразни болести; промоция на здраве през целия жизнен цикъл; здравни системи; подготовка, наблюдение и отговор. Сред темите в дневния ред на Асамблеята са Изпълнението на Дневен ред 2030, Универсално здравно покритие, Здраве, околна среда и климатични промени, Антимикробна резистентност, Превенция и контрол на незаразните болести, Ликвидиране на туберкулозата, Промотиране на здравето на бежанците и мигрантите, Безопасност на пациента, Здравето на жените, децата и подрастващите.", "date": "2019.05.15", "title": "Зам.-министър Бойко Пенков ще ръководи българската делегация в 72-та сесия на Световната здравна асамблея"}
{"url": "http://www.focus-news.net/news/2019/05/15/2658248/yambol-120-g-marihuana-prekursori-i-razlichni-himicheski-veshtestva-sluzheshti-za-prigotvyane-na-sintetichna-droga-sa-izzeti-ot-zhilishteto-na-36-godishen-mazh-v-elhovo.html", "text": "Ямбол.  Служители от Районно управление на МВР – Елхово са задържали двама мъже за притежание на наркотици. Това съобщиха от пресцентъра на  МВР . Специализираната полицейска операция за противодействие на престъпления, свързани с наркотични вещества, е проведена вчера на територията на град Елхово. В хода на полицейските действия е проверен 34-годишен жител на града, който предал по надлежен ред намиращите се в него около 3,5 г марихуана. При извършени процесуално-следствени действия в жилище, обитавано от 36-годишен мъж, криминалистите намерили и иззели около 120 г  марихуана, прекурсори и различни химически вещества, служещи за приготвяне на синтетична дрога. По случаите са образувани досъдебни производства. Мъжете са задържани с полицейски заповеди  за срок до 24 часа. Работата продължава под надзора на Районна прокуратура -Елхово.", "date": "2019.05.15", "title": "Ямбол: 120 г  марихуана, прекурсори и различни химически вещества, служещи за приготвяне на синтетична дрога, са иззети от жилището на 36-годишен мъж в Елхово"}
{"url": "http://www.focus-news.net/news/2019/05/15/2658251/plovdiv-zadarzhan-e-23-godishen-mazh-udaril-i-obral-18-godishen-mladezh-pri-spor-za-vinata-za-avtomobilna-katastrofa-v-oblastniya-grad.html", "text": "Мъж от Пловдив е заподозрян за грабеж. В понеделник полицаи от Първо Районно управление на МВР предприели проверка на сигнал от 18-годишен шофьор на лек автомобил „Хонда“. Той разказал, че около 16.30 часа, на кръстовище между ул. „Михалаки Георгиев“ и ул. „Славееви гори“ между неговия автомобил и лек автомобил „Опел“ настъпила катастрофа с материални щети. Това съобщиха от пресцентъра на  МВР . При възникналия спор за вината шофьорът на другата кола нанесъл удар в лицето на момчето и му отнел 100 лева, след което потеглил в неизвестна посока. В резултат на проведените издирвателни действия вчера бил установен и задържан 23-годишният извършител. Срещу него е образувано досъдебно производство по чл. 198 от НК.", "date": "2019.05.15", "title": "Пловдив: Задържан е 23-годишен мъж, ударил и обрал 18-годишен младеж при спор за вината за автомобилна катастрофа в областния град"}
{"url": "http://www.focus-news.net/news/2019/05/15/2658250/burgas-vazpitanitsite-na-ou-aleksandar-georgiev-kodzhakafaliyata-zaeha-prizovi-mesta-na-olimpiadata-po-informatsionni-tehnologii.html", "text": "Възпитаниците на ОУ „Александър Георгиев - Коджакафалията“ завоюваха общо три места в челната десетка на най-добрите дигитални творци на националната олимпиада по информационни технологии. Това съобщиха от пресцентъра на  Община Бургас . Проектът на Дориана Петкова от VI клас на иновативното училище, изготвен в партньорство с Мартин Цолов от СУ „Сава Доброплодни“ - Шумен, зае I-во място в направление „Мултимедия“, V-VIII клас. Още два проекта на възпитаници на ОУ „Александър Георгиев-Коджакафалията“ се наредиха в челната десeтка: разработката на Антония Митева и Димитър Радоев от V клас зае VIII-мо място, а Дея Евтимова от VI клас се класира на десета позиция.", "date": "2019.05.15", "title": "Бургас:  Възпитаниците на ОУ „Александър Георгиев - Коджакафалията“ заеха призови места на олимпиадата по информационни технологии"}
{"url": "http://www.focus-news.net/news/2019/05/15/2658249/bisera-borisova-psiholog-vse-poveche-dvoyki-izbirat-da-zhiveyat-na-semeyni-nachala.html", "text": "Все повече двойки избират да живеят на семейни начала. Това каза за  Радио „Фокус“ - Пирин  психологът Бисера Борисова, по повод Международния ден на семейството. „Казваме, че това е въпрос на личен избор, но дали не е страх от обвързване? Дали зад това не стои една мисъл „Да, ако аз не съм сложил подпис, винаги мога да си тръгна“. А тогава къде остава отговорността към партньора и лоялността към това да изградиш едно наистина здраво семейство, да бъдеш отговорен към другия, а и към децата които създаваш, защото много двойки, които живеят на семейни начала и имат прекрасни отношения и деца, но така или иначе през годините не сключват брак“, коментира тя. Според нея причината младите да избягват брака, не е това, че една сватба излиза скъпо, тъй като има начини да се направи скромна сватба с най-близките, а не с роднини до девето коляно. \r\nНатали СТЕФАНОВА", "date": "2019.05.15", "title": "Бисера Борисова, психолог: Все повече двойки избират да живеят на семейни начала"}
{"url": "http://www.focus-news.net/news/2019/05/15/2658246/dopalnitelni-razhodi-v-razmer-na-3-450-000-leva-se-otpuskat-po-byudzheta-na-ministerstvo-na-zdraveopazvaneto.html", "text": "Правителството одобри допълнителни разходи по бюджета на Министерството на здравеопазването за 2019 г. в размер до 3 450 000 лева. Това съобщиха от  правителствената информационна служба . \r\nЧаст от средствата ще бъдат насочени за закупуване на медицинска апаратура (апарати за дихателна реанимация и кувьози) на стойност до 1 250 хил. лв. за нуждите на педиатричната болнична помощ, чрез провеждане на обществена поръчка по Закона за обществените поръчки от Министерството на здравеопазването. \r\nЗакупената медицинска апаратура ще бъде предоставена на лечебни заведения за болнична помощ и на общини. Закупуването на съвременна апаратура ще даде възможност за подобряване качеството на медицинските грижи в неонаталните отделения в страната, съответно значително подобряване на неонаталната дейност и намаляване на болничния престой на децата в тези отделения. \r\nОстаналите средства са предназначени за дейности по Националната програма за подобряване на майчиното и детско здраве (2014 -2020 г.). Целта е да се осигури устойчивост на финансирането на дейността на Здравно-консултативните центрове за майчино и детско здраве, разкрити в изпълнение на програмата на функционален принцип във всички областни болници в страната, както и в някои университетски и специализирани болници АГ и педиатрични болници в София, Пловдив, Варна и Плевен. Това ще допринесе за намаляване на броя на децата с вродени заболявания и намаляване на детската смъртност в страната, както и за подобряване на качеството на пренаталната диагностика и неонаталните грижи чрез модернизация на отделенията по неонатология. \r\nОчакваните резултати от приемането на правителственото постановление са свързани с подобряване на функционирането на системата за оказване на болнична помощ в страната с фокус върху педиатричната болнична помощ, като това ще допринесе до необходимост от по-малко средства за лечение на рисковите новородени, а като цяло за обществото ще се получи по-ниска социална цена в бъдеще с оглед предотвратяване на усложнения, които могат да влошат качеството на живот на спасените рискови новородени.", "date": "2019.05.15", "title": "Допълнителни разходи в размер на 3 450 000 лева се отпускат по бюджета на Министерство на здравеопазването"}
{"url": "http://www.focus-news.net/news/2019/05/15/2658252/ministar-biser-petkov-predvizhda-se-semeystvata-chiyto-detsa-ne-poseshtavat-uchilishte-da-imat-organichen-dostap-do-pomoshti-za-otoplenie.html", "text": "Предвижда се семействата, чийто деца не посещават училище, да имат органичен достъп до помощи за отопление. Това каза пред журналисти в Министерски съвет министърът на труда и социалната политика Бисер Петков, предаде репортер на  Агенция „Фокус“ .  „Предложили сме промени в целевите помощи и отоплението, които са на обществено обсъждане. Предложено е да се обособят три нови целеви групи към съществуващите 17. Семействата на тези групи деца на възраст от 5 до 16г., които не посещават училище, е предвиден доста по ограничен достъп до целевите помощи за отопление“, посочи той. „Искам да подчертая - без да се лишават от тези помощи за отопление. Ние отчитаме, че това са целеви помощи за отопление, които би трябвало да осигурят на най-уязвимите и бедни групи от населението, да си осигурят топлота през зимните месеци“, каза Петков.  \r\nДаяна ДЮЛГЕРОВА", "date": "2019.05.15", "title": "Министър Бисер Петков: Предвижда се семействата, чийто деца не посещават училище, да имат органичен достъп до помощи за отопление"}
{"url": "http://www.focus-news.net/news/2019/05/15/2658256/dobrich-istoricheskiyat-muzey-v-kavarna-i-hudozhestvena-galeriya-hristo-gadechliev-shte-se-vklyuchat-v-noshtta-na-muzeite-i-evropeyski-den-na-moreto.html", "text": "Историческият музей в Каварна и художествена галерия „Христо Гадечлиев“ ще се включат в Нощта на музеите и Европейски ден на морето. Това съобщават от пресцентъра на  Община Каварна . В сътрудничество с Община Каварна, Общински съвет – Каварна, Корабомоделен клуб „Вимпел“, ОУ „Йордан Йовков“, ПЗГ „Кл. Арк.Тимирязев“, СУ „Стефан Караджа“, почетния консул на Италия във Варна – Антонио Таркуинио и кап.Александър Александров – морски посланик на Международната морска организация. Програма:   \r\n17.00 часа – Експозиция „Добруджа и морето“ – Хамама откриване на събитието. \r\n– „Някои характеристини на Българската морска култура – тържество на Българския морски дух“ – Лекция на кап. Александър Александров – морски посланик на Международната морска организация. \r\n– Представяне на документални филми, предоставени от почетния консул на Италия във Варна – Антонио Таркуинио. \r\n– Изложба представяща развитието на Българските военноморски сили след Освобождението. \r\n– Изложба на корабни модели, предоставени от клуб „Вимпел“. \r\n– Изложба на рисунки с морска тематика на деца от ОУ „Йордан Йовков“. \r\n– Представяне на макети,  изработени от ученици от ПЗГ „Кл. Арк.Тимирязев“. \r\n– Посещение от ученици от СУ „Ст.Караджа” и Румъния в съответствие с условията на проект за сътрудничество. \r\n18.30 часа – Художествена галерия „Христо Градечлиев“ \r\n– Концерт на вокална група към НЧ „Съгласие“ – 1890 \r\n– Изпълнения на пиано от децата на Каварна. \r\nВходът за посетители е свободен. Музеят ще е отворен до полунощ на 18 май 2019 г.", "date": "2019.05.15", "title": "Добрич: Историческият музей в Каварна и художествена галерия „Христо Гадечлиев“ ще се включат в Нощта на музеите и Европейски ден на морето"}
{"url": "http://www.focus-news.net/news/2019/05/15/2658258/burgas-pet-art-instalatsii-za-sabirane-na-plastmasovi-otpadatsi-shte-badat-postaveni-tova-lyato-na-kraymorskata-aleya.html", "text": "Пет арт инсталации за събиране на пластмасови отпадъци ще бъдат поставени това лято на крайморската алея в Бургас. По този нестандартен начин кампанията „Моят зелен град“ ще призове  жителите и гостите на града да бъдат по-отговорни към разделното изхвърляне на своите отпадъци от пластмасови опаковки и така да се погрижат за по-чистата околна среда. Това съобщиха от пресцентъра на  Община Бургас . Дизайнът на нестандартните контейнери ще е на Жанина Дубарова- Костадинова, която спечели конкурса на „Моят зелен град“ за оригинални идеи за изработка на съоръжения за събиране на пластмаса, организиран съвместно с филиала на Националната художествена академия в Бургас. Проектът беше оценен от жури от представители на организаторите на инициативата – Кока-Кола в България, дългогодишните й партньори от ЕКОПАК България, както най-новите съмишленици на каузата „Моят зелен град“  – Община Бургас и Националната художествена академия в града. Поставянето на атрактивните съоръжения ще бъде през месец юни, като те ще останат за постоянно ползване от бургаските жители. Арт инсталациите са продължение на тазгодишното дванадесето издание на „Моят зелен град“, в рамките на което бяха трансформирани 10 спирки на градския транспорт в София в контейнери за събиране на пластмаса. Кампанията е в подкрепа на глобалния ангажимент на системата на Кока-Кола до 2030 г. да постигне еквивалента на 100% събиране и рециклиране на всяка бутилка или кен. \r\nКато част от предишните единадесет издания на инициативата „Моят зелен град“, служителите от системата на Кока-Кола в България и на ЕКОПАК успяваха да озеленят, почистят и облагородят местности, горски пространства и паркове в 18 региона в цялата страна. От стартирането си през 2008 г., в рамките на доброволческата инициатива са събрани хиляди чували с отпадъци, реновирани са десетки места из страната, засадени са три гори и осиновени още две, за които доброволците продължават да полагат грижи.", "date": "2019.05.15", "title": "Бургас: Пет арт инсталации за събиране на пластмасови отпадъци ще бъдат поставени това лято на крайморската алея"}
{"url": "http://www.focus-news.net/news/2019/05/15/2658254/plovdiv-kompleks-za-sotsialni-uslugi-knyaginya-mariya-luiza-shte-bade-otkrit-na-16-may.html", "text": "Комплекс за социални услуги „Княгиня Мария-Луиза“ ще бъде открит в Пловдив на 16 май. Това съобщиха за  Радио „Фокус“ – Пловдив  от Общината. Новият комплекс се открива на мястото на Детски дом „Княгиня Мария-Луиза“, като включва два Центъра за настаняване от семеен тип за деца без увреждания и едно Преходно жилище за младежи от 16 до 20 години. Децата ще получават качествена индивидуална грижа от специалистите на комплекса. Откриването ще се състои утре от 11.00 часа, като на тържеството са поканени много официални гости, спонсори, приятели, за които децата са подготвили специална програма с песни и танци. Ще има и парти за всички присъстващи деца.", "date": "2019.05.15", "title": "Пловдив: Комплекс за социални услуги „Княгиня Мария-Луиза“ ще бъде открит на 16 май"}
{"url": "http://www.focus-news.net/news/2019/05/15/2658257/kmetat-na-sofiya-yordanka-fandakova-prisastva-na-otkrit-urok-s-prilozhenie-na-digitalnite-tehnologii-v-chas.html", "text": "Кметът на София Йорданка Фандъкова присъства на открит урок в четвърти клас. Това съобщиха от пресцентъра на  Столична община . В урока бе представено приложение на дигиталните технологии в обучението и използването на образователен софтуер в подготовката на децата за решаване на тестове.   \r\n„Дигиталното образование е част от съвременното качествено образование. На първо място поставям учителя, който трябва да бъде подготвен и мотивиран, за да може да използва технологиите.“, каза след урока кметът на София Йорданка Фандъкова.  \r\nДецата от четвърти клас от ЧСУ „Веда”, район „Надежда“, отговаряха на въпроси по темата „Човек и природа“, използвайки мобилни телефони и таблети. Заедно с тях на въпросите от теста отговаряха и кметът Фандъкова, директорът на Регионалното управление по образование г-жа Ваня Кастрева, кметът на район „Надежда“ Димитър Димов и директорът на училището Валентина Денчева.    \r\nУрокът се организира по покана на екип от специалисти в областта на началното образование, работили по платформата Envision Play. До момента с образователната платформа са направени над 1 450 000 задачи от четвъртокласниците в цяла България.   \r\n\"Технологиите задържат интереса на децата, но е важно да насочим технологиите за постигане на целите на образованието за по-добри знания и да научим децата да мислят\" – каза Фандъкова. \"Учителят е водещ, а технологиите ни помагат в това да научим повече и по интересен начин\" – посочи и Ваня Кастрева.    \r\nПо думите на кмета Фандъкова София е лидер в образованието, тук са най-добрите училища и модели на европейско ниво. Качественото образование изисква мотивирани и подготвени учители и материални условия и тук е ролята на Столичната община.   \r\nТази година в бюджета на Столичната община са заложени над 75 млн. лева за образование – строителството на детски градини и училища. В момента строим 7 детски градини, предстои да започне изграждането на още 8. Столичната община започна и сериозна програма за разширение на 10 училищни сгради, в това число и физкултурни салони.  \r\nМодернизират се и 26 училища и детски градини в столицата по ОП „Региони в растеж“ с европейско и финансиране от бюджета на Столичната община.", "date": "2019.05.15", "title": "Кметът на София Йорданка Фандъкова присъства на открит урок с приложение на дигиталните технологии в час"}
{"url": "http://www.focus-news.net/news/2019/05/15/2658259/veliko-tarnovo-na-iznesena-sesiya-obshtinskiyat-savet-shte-glasuva-nominatsiite-za-nagradite-kultura-24-may-i-sv-patriarh-evtimiy.html", "text": "Великотърновският общински съвет ще гласува номинациите за общинските награди „Култура“, „24 май“ и „Св. Патриарх Евтимий“ на изнесена сесия. Това съобщиха от пресцентъра на  Общината . Заседанието ще се проведе в читалнята на Регионална библиотека „Петко Р. Славейков“ в понеделник – 20 май, от 16.30 ч.  \r\nТрите награди са традиционни и се връчват всяка година в навечерието на Деня на българската просвета, култура и на славянската писменост – 24 май. Празникът на буквите, който е сред най-българските по своя характер, е повод сесията да се състои в библиотеката – съвременното средище на книжнината. Идеята за избора на място е на председателя на Общинския съвет Венцислав Спирдонов, а по случай 24 май всеки общински съветник ще получи читателска карта за РБ „Петко Р. Славейков“.  \r\nУченичката от Старопрестолната професионална гимназия по икономика Десислава Димитрова е предложена за носител на наградата „24 май“. От IX до XII клас тя има отличен успех и е спечелила десетки награди и отличия от национални и международни състезания и олимпиади. Номинацията й е след единодушно решение на комисията за определяне на носител на приза. \r\nТрима педагози да получат наградата „Св. Патриарх Евтимий“ за учител на годината предлага на Общинския съвет ресорната комисия – д-р Северина Величкова от ДГ „Райна Княгиня“, Сребринка Минчева-Лакова от СУ „Емилиян Станев“ и Цветомила Драганова от ПМГ „Васил Друмев“. Същият приз да бъде връчен на Детска градина „Първи юни“ и на ОУ „Неофит Рилски“ /Килифарево/ е предложението в категория „Колектив на годината“, ще \r\nТри са номинациите за наградата „Култура“. В категория „Ярки постижения в областта на изкуствата и културата“ предложенията са за изявения фотограф Генчо Петков, както и на популярния актьор Милен Иванов. В категория за творчески дебют номинирана е журналистката и писателка Елена Чамуркова. Предложенията първо ще бъдат гласувани от Постоянната комисия по образование, наука и култура. Крайната дума за определяне както на носителите на награда „Култура“, така и на останалите призове има Общинският съвет. \r\nЦеремонията за награждаване ще се състои на 20 май от 18,00 ч. в Музикално-драматичния театър „Константин Кисимов“, а веднага след нея ще бъде представен мюзикълът „Вражалец“ (по пиесата на Ст. Л. Костов). Спектакълът е подарък от Община Велико Търново за всички жители и гости на града по случай настъпването на Деня на българската просвета, култура и на славянската писменост – 24 май.", "date": "2019.05.15", "title": "Велико Търново: На изнесена сесия Общинският съвет ще гласува номинациите за наградите „Култура“, „24 май“ и „Св. Патриарх Евтимий“"}
{"url": "http://www.focus-news.net/news/2019/05/15/2658261/sport-vtora-kupa-za-atalanta-ili-sedma-za-latsio.html", "text": "Аталанта и Лацио ще определят тази вечер поредния носител на Купата на Италия. Бергамци са \"натрапникът\" във финала, който малцина очакваха да видят в спора за отличието. Нерадзурите само веднъж са ликували с купата - през далечната 1963 г., когато надделяха с 3:1 срещу Торино. За последно бергамци бяха на финала преди 23 г., отстъпвайки пред Фиорентина (0:1, 0:2). \r\nАталанта може и да няма сериозна история в турнира, но отборът се намира в пикова форма. Само преди 10 дни нерадзурите в своеобразна репетиция се разправиха с 3:1 срещу Лацио на \"Олимпико\" в шампионатен двубой. Тимът на Джан Пиеро Гасперини се намира в серия от 5 успеха, като сред тях впечатлява 2:1 срещу Наполи на \"Сан Паоло\". 61-годишният наставник е наясно с титулярите, като има само едно колебание за дефанса. При контузията на Рафаел Толой, Джанлука Майчини, Андреа Мазиело, бившият играч на Лудогорец Хосе Паломино и Берат Джимсити спорят за три места в защитата, като най-вероятно последният ще остане на пейката. В атака ще действат Йосип Иличич и Дуван Сапата, а зад тях ще е капитанът Алехандро Гомес. \r\nЛацио посяга към 7-и трофей, с който би се наредил до третия по отличия Интер. Наскоро орлите загубиха два финала срещу Ювентус - 0:2 през 2017-а и 1:2 пред 2015-а. Сладък обаче е споменът с 6-годишна давност, когато с 1:0 бе победен Рома. \r\n„Това е финал и ние сме готови за него. И двата отбора практикуват открит футбол и съм сигурен, че ще има страхотна атмосфера на терена и по трибуните. Целта ни е да играем в Европа и пътища са два. Този утре (б.р. - днес) е по-прекият и приятният, защото носи трофей. През сезона загубихме и двата мача срещу Аталанта в първенството. Те са страхотен отбор със страхотен треньор и не случайно са тук. Но в един финал всичко може да се случи и ние силно искаме купата\", заяви треньорът Лацио Симоне Индзаги. \r\nПри орлите се завръща Щефан Раду, след като румънският защитник бе наказан за полуфиналите срещу Милан. Халфът Сергей Милинкович-Савич не е в оптимална кондиция, но сърбинът ще стисне зъби. Индзаги смята да заложи само на Чиро Имобиле в атаката, докато Хоакин Кореа ще действа зад него. \"Заедно с Кайседо разполагам с трима чудесни нападатели. Който и да остане на пейката, със сигурност ще влезе в хода на мача\", каза Индзаги. \r\nПрефектурата в Рим е взела специални мерки за сигурност, след като стадионът ще бъде пълен до дупка - на 68-хилядното съоръжение до вчера бяха останали около 300 билета. Всичко е готово и \"Олимпико\" е в тръпнещо очакване на зрелищен спор за националния трофей. \r\nВенцислав ДРАГОМАНОВ", "date": "2019.05.15", "title": "Спорт: Втора купа за Аталанта или седма за Лацио"}
{"url": "http://www.focus-news.net/news/2019/05/15/2658253/nezavisen-makedoniya-zaev-shte-hvane-metlata-v-nachaloto-na-yuni.html", "text": "В началото на месец юни ще обявя промените в ръководните структури на министерско ниво, в държавните институции, в края на юни ще започна и с тези по вертикала в общините, където държавата е представена със съответните институции. Това обяви министър-председателят на югозападната ни съседка Зоран Заев по отношение на акцията „метла“, съобщава електронното издание на македонския вестник  „Независен“ . \r\nЗаев потвърди, че ще бъдат сменени няколко министри, заместник-министри и директори. Окончателният брой на освободените от длъжност ще стане ясен по-нататък. \r\n„Все още сме във фаза на обмисляне, имам концепцията. Главните критерии ще бъдат арогантност, неизпълнение на очакванията на гражданите, незаинтересованото отношение на някои от заемащите високопоставени постове, непотизма, индикациите за борба с корупцията - всички аспекти ще бъдат взети предвид и вярвам, че ще вземем реални решения, които ще бъдат сериозен ускорител за по-силна динамика на нещата у нас, защото гражданите очакват конкретни резултати след всички тези важни политически решения след края на президентските избори“, обясни премиерът. \r\nЗаев поясни, че тези дни ще бъде насрочена среща с лидера на „Демократичен съюз за интеграция“ Али Ахмети и другите партньори в коалицията за обсъждане на реконструкцията в управлението. Тереза Герова", "date": "2019.05.15", "title": "„Независен“ (Македония): Заев ще хване „метлата“ в началото на юни"}
{"url": "http://www.focus-news.net/news/2019/05/15/2658255/zam-ministar-atanaska-nikolova-otbravi-priziv-kam-uchastnitsite-v-webit-da-poglednat-na-klimatichnite-promeni-kato-vazmozhnost-za-rastezh-i-biznes-razvitie.html", "text": "Изменението на климата вече засяга всички сфери на живота, включително широк спектър от икономически сектори. Затова нека приемем климатичните промени не като проблем, а като предизвикателство и възможност за растеж и развитие на нови технологии и иновативен бизнес. Това каза зам.-министърът на околната среда и водите Атанаска Николова по време на дискусия на тема „Технологии и климатични промени“, съобщиха от пресцентъра на  министерството . Форумът се проведе във вторник вечерта в рамките на тазгодишното технологично изложение Webit (13-15 май) в София.  \r\nЗам.-министър Николова припомни, че борбата с изменението на климата е във фокуса на световната общност. Изменението на климата е глобален проблем, чието преодоляване изисква глобално действие на всички нива от правителствата, бизнеса и всеки един от нас. Като световен лидер в борбата срещу изменението на климата ЕС пое ангажимент в периода 2020-2030 г. страните членки да намалят емисиите на парникови газове с поне 40%, като увеличават дела на енергията от възобновяеми източници до поне 32% от енергийното потребление, и подобрят енергийната ефективност с най-малко 32,5%.  „Евростат вече отчете, че в ЕС емисиите на въглероден диоксид през 2018 г. намаляват с 2,5% спрямо 2017 г. А България отбеляза и най-големия спад на тези емисии след Португалия – с 8,1%“, съобщи Атанаска Николова. \r\nТя подчерта, че резултати в намаляването на негативния ефект от климатичните промени може да се постигнат само с общите усилия на представителите на компетентните институции на национално и местно ниво, на научните среди, бизнеса и неправителствените организации. В тази връзка у нас вече е създаден консултативен орган – това е Националният експертен съвет по изменението на климата към МОСВ, в който представители на всички заинтересовани страни активно участват във формирането и проследяване изпълнението на политиките. Николова припомни пред участниците в дискусията мисъл на Сократ, според която тайната на промяната е да фокусираш цялата си енергия не върху борба със старото, а върху изграждане на новото. „Изменението на климата е факт… Време е за действие. Убедена съм, че науката, иновациите и новите технологии са този мощен двигател, който ще ускори прехода към устойчива, нисковъглеродна икономика“, заяви още зам.-министърът. \r\nВ отговор на въпрос Николова представи програми и инициативи на МОСВ за подпомагане прилагането на екологични решения. Една от тях е схемата за насърчаване на електромобилността на Националния доверителен екофонд. В отговор на интереса за  мерките за ограничаване на използването на пластмасови продукти за еднократна употреба, зам.-министърът каза: „Насърчаваме промяната в поведението с личен пример –  в МОСВ не използваме пластмасови бутилки, само стъклени. Ние промотираме тази политика и в други институции“.", "date": "2019.05.15", "title": "Зам.-министър Атанаска Николова отбрави призив към участниците в Webit да погледнат на климатичните промени като възможност за растеж и бизнес развитие"}
{"url": "http://www.focus-news.net/news/2019/05/15/2658264/dobrich-evropeyskiyat-institut-za-kulturen-turizam-evrika-predstavi-razraboteni-produkti-za-postigane-na-trudova-mobilnost-v-transgranichniya-region-dobrich-konstantsa.html", "text": "Сдружението с нестопанска цел „Европейски институт за културен туризъм ЕВРИКА“ представи всички разработени продукти в рамките на инициатива за постигане на устойчива заетост и трудова мобилност в трансграничния регион Добрич-Констанца, предаде кореспондентът на  Радио „Фокус” . Проектът е съвместна инициатива на Европейския институт в Добрич и Института за развитие и туризъм и приложна икономика в румънския град Констанца. Партньори са също Университетът „Овидий“ в Констанца и Търговско-промишлената палата в Добрич. Няколко са продуктите, изготвени в рамките на дейностите проект по проекта - уеб платформа за он-лайн учене - www.robgjobs.eu; Център за учене през целия живот в Университета „Овидий“ в Констанца; он-лайн езиков курс „Румънски език за българи“; \r\nвидео уроци за развитие на ключови компетенции; представяне на актуална информация от трудовия пазар и трудовото законодателство на България и Румъния; помагала и филми по предприемачество в туризма с теми: културен туризъм, еко и селски туризъм, спортен и приключенски туризъм.  \r\nПроектът е финансиран по Програмата за трансгранично сътрудничество ИНТЕРРЕГ V-A Румъния - България чрез Европейския фонд за регионално развитие. Различните услуги и продукти са разработени така, че да могат да се ползват от потребители от двете страни на границата - в България и в Румъния. Приоритет в работата е изследването на потребностите и нуждите на региона, идентифициране на проблеми и възможности за активизиране на трудовия пазар и за постигане на мобилност. Трансграничната мрежа „Ro-BG работа“ има за цел да привлече различни заинтересовани страни, като работодатели, обучители, образователни институции, трудови посредници, консултанти по кариерно развитие, изследователски институти, местни и регионални публични власти от двете области. Създадената иновативна платформа за онлайн учене „Готов за моята (нова) работа“ е насочена както към работодатели, така и към настоящи потенциални предприемачи, безработни хора, които искат да сменят своята работа или търсят такава в трансграничния регион, също и за членове на тази трансгранична мрежа.  \r\nЦентърът, създаден в румънския град Констанца, в сградата на Университета „Овидий“, предлага възможности за кариерно консултиране, за провеждане на обучителни курсове, като се използват разработените обучителни материали. Самия център е оборудван модерно, с интерактивна дъска и мултифункционални устройства. В рамките на проекта са проведени два тренинг курса в центъра за изграждане на различни умения. Организиране на трудови борси в двата погранични района е също част от съвместните усилия за предоставяне на услуги и инициативи за устойчива заетост и трудова мобилност в Добруджа.  \r\nЖулиета НИКОЛОВА", "date": "2019.05.15", "title": "Добрич: Европейският институт за културен туризъм „ЕВРИКА“ представи разработени продукти за постигане на трудова мобилност в трансграничния регион Добрич -Констанца"}
{"url": "http://www.focus-news.net/news/2019/05/15/2658266/burgas-festivalat-dni-na-koreya-shte-se-provede-na-17-i-18-may.html", "text": "Фестивалът „Дни на Корея“ в Бургас, който ще се проведе на 17 и 18 май на площада пред Пантеона в Морската градина, ще даде възможност на жители и гости на града да се докоснат до основни културни и кулинарни традиции на азиатската държава. Това съобщиха от пресцентъра на  Община Бургас . В специално обособена зона всеки посетител ще може да се премени с традиционно корейско облекло наречено ханбок (한복), което днес се носи, от някои корейци, по време на традиционни празници и тържества. В кино-зоната по-любопитните ще имат възможността да направят едно своеобразно пътуване във времето от създаването на държавата до наши дни, да научат интересни исторически факти, да узнаят за видовете традиционен архитектурен стил – ханок, национални съкровища и артефакти, за нематериалното културно наследство. В специалната игрова зона малки и големи ще могат да се забавляват като се включат в традиционните корейски игри „Yutnori“(윷놀이), „Jegichagi“(제기차기) и играта „Tuho“(투호), която съществува от времето на Кралство Когурьо (Goguryeo (고구려), едно от трите царства в корейската история, които заемат Корейския полуостров и Манджурия от 1 век пр.н.е. до 7 век. В зоната за калиграфия ще можете да се потопите в невероятния мастилен свят на това изкуство и да оставите четките да ви отведат на магично пътешествие из Корея. В днешното забързано дигитално ежедневие, тук ще се запретнат ръкави и всеки ще може да направи свои собствени калиграфски талисмани на корейски език или да изпише името си чрез изкуството, при което е задължително оформянето на знаците по експресивен, хармоничен и майсторски начин. Сред доброто настроението и приятелска обстановка на фестивала, всеки ще може да открие своето най-любимо кътче и да се наслади на многообразието, което ще разгърне азиатската страна през двата фестивални дни в Бургас.", "date": "2019.05.15", "title": "Бургас: Фестивалът „Дни на Корея“ ще се проведе на 17 и 18 май"}
{"url": "http://www.focus-news.net/news/2019/05/15/2658262/veliko-tarnovo-124-dushi-preminaha-marshruta-ot-veliko-tarnovo-do-hizha-bozhur-v-ramkite-na-proletnata-kampaniya-dvizhi-se-i-pobedi.html", "text": "124 души преминаха маршрута от Велико Търново до хижа Божур в рамките на пролетната кампания „Движи се и победи“. Това съобщиха за  Радио „Фокус“ – Велико Търново  от Регионалната здравна инспекция. В първия етап на кампанията са участвали общо седем семейства. Най-малкият регистриран турист е бил  5-годишният Симеон Кацарски от ДГ „Райна Княгиня“. Най-възрастният участник е бил отново 91-годишният Христо Христов от Велико Търново. Експертите от инспекцията са измерили кръвното налягане на 60 лица. В похода са взели участие 33 ученици и преподаватели от ОУ „Христо Ботев“. \r\nПървият поход от тазгодишната кампания „Движи се и победи“ бе посветен на превенцията на употребата на алкохол от младите хора. За учениците е била органзирана викторина под формата на игра с интерактивни карти на тема „Алкохол“. С помощта на алкоочила, те са имали възможност да усетят как се променят реакциите на човек, който е употребил алкохол. Целта на дейностите е била да се покаже на младите хора, че употребата на алкохол и други психоактивни вещества е опасно, както за тях, така и за околните. \r\nОрганизаторите на „Движи се и победи – пролет 2019“ канят всички желаещи да преминат и вторият маршрут на кампанията, който ще се състои на 18 май (събота) до Преображенския манастир. \r\nНадежда КРЪСТЕВА", "date": "2019.05.15", "title": "Велико Търново: 124 души преминаха маршрута от Велико Търново до хижа Божур в рамките на пролетната кампания „Движи се и победи“"}
{"url": "http://www.focus-news.net/news/2019/05/15/2658263/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на  предаването „Симитли – минало, настояще и бъдеще“  по  Радио „Фокус“ – Пирин  продължаваме да следим и да ви разказваме за всичко по-актуално и интересно, което се случва в Общината. Тъй като по традиция през месец май фокусът на обществеността винаги бива поставян върху образованието, то в днешното, а и в следващите две предавания ще ви разкажем за училищата, които се намират на територията на Община Симитли. Те са три на брой, като две са средни и носят името „Св. св. Кирил и Методий“, разположени в град Симитли и село Крупник. Третото учебно заведение, което е обединено се намира в село Долно Осеново, наречено „Паисий Хилендарски“. В предаването днес ще ни гостува директорът на гимназията в общинския център – Таня Янкова, която ще ни разкаже повече не само за историята, но и за актуалното състояние на училището, като основен акцент ще поставим върху първокласниците и бъдещите абитуриенти. От нея ще научим повече и за патронния празник на учебното заведение, и за инициативите, които се организират по повод 50-ата годишнина от обявяването на Симитли за град. Очаквайте и информация относно кампанията Build Solid Ground,  която ще гостува в града на 17 май. \r\nВ края на предаването очаквайте и традиционният ни обзор за всичко по-важно, което се случи в общината през изминалите 7 дни. \r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.05.15", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/05/15/2658271/smolyan-spetsialisti-ot-rzi-shte-opredelyat-bezplatno-indeksa-na-telesna-masa-na-17-may.html", "text": "На 17 май от 10:00 часа пред сградата на Регионалната здравна инспекция – Смолян специалисти безплатно ще оказват помощ на всеки решил да се пребори със себе си и излишните килограми. Това каза за  Радио „Фокус“ – Смолян  Валя Радева – здравен експерт и консултант по хранене в РЗИ – Смолян. На желаещите ще се предоставят образователни материали, а чрез измерване на ръст и тегло ще се определя индекса на телесна маса. „Хората ще бъдат запознати енергията, която получават от най-често консумираната от тях храна. Ще им показваме как да подбират продуктите за дневното си меню и заедно с определен двигателен режим да постигнат и утвърдят здравословно хранително поведение“, поясни Радева. \r\nТя посочи, че Европейският ден за борба със затлъстяването се провежда ежегодно от 2010 г и е учреден с цел намаляване на глобалното нарастване на хората с наднормено тегло и затлъстяване. Радева обясни, че затлъстяването е състояние, което се отразява на цялостното здраве и влошава качеството на живота ни. „Според данни на Световната здрава асоциация, едно от всеки три деца в училищна възраст в Европа страда от наднормено тегло или затлъстяване. Над 60 % от децата преди пубертета са с отклонение в теглото си и прогнозата е да станат възрастни хора с наднормено тегло и затлъстяване“, каза още Радева. \r\nНели ГЕРГЬОВСКА", "date": "2019.05.15", "title": "Смолян: Специалисти от РЗИ ще определят безплатно индекса на телесна маса на 17 май"}
{"url": "http://www.focus-news.net/news/2019/05/15/2658267/makfaks-makedoniya-loshoto-vreme-na-balkanite-snyag-padna-v-harvatiya-i-cherna-gora.html", "text": "Освен в Босна и Херцеговина, сняг падна и в части от Хърватия и Черна гора, предава македонската информационна агенция  „Макфакс“ . \r\nУточнява се, че в сутрешните часове на деня са започнали превалявания от сняг в Горски Котар, Завижан и на връх Слиеме. Заради силния вятър и температурите в района са паднали, предадоха местните медии. Метеоролозите предвиждат затопляне на времето от средата на следващата седмица. \r\nСнегът изненада и черногорците. Валежи бяха регистрирани в северните части на страната, а температурата на места падна до нулата. Очаква се времето да остане нестабилно. Тереза Герова", "date": "2019.05.15", "title": "„Макфакс“ (Македония): Лошото време на Балканите – сняг падна в Хърватия и Черна гора"}
{"url": "http://www.focus-news.net/news/2019/05/15/2658268/evropeyski-izbori-2019-elena-yoncheva-bsp-za-balgariya-da-varnem-mladite-v-balgariya-s-nomer-18-na-26-ti-may.html", "text": "Да върнем младите в България с номер 18, на 26-ти май! Това призова водачът на листата на \"БСП за България\" за предстоящите евроизбори Елена Йончева на среща с граждани в Монтана, съобщиха от пресцентъра на  БСП . Тя обясни, че България се срива демографски, всяко 10-те село у нас изчезва. Йончева допълни, че  има данни, че скоро ще се превърнем в демографска пустиня – 60% от територията на страната ни да бъде населена от по- малко от 10 души  на квадратен километър. „Какво може да се направи срещу това? Трябва да има работеща икономика. Трябва да има политика към младите семейства и ние можем да го постигнем”, категорична бе водачът на листата на левицата. Като мерки, заложени от БСП, тя посочи семейното подоходно облагане; да бъдат намалени данъците за работещи семейства с деца с по 50 лв. на дете; за всяко второ и трето дете да бъдат давани по 6400 лв.; безплатни детски градини, да се оказва помощ при покупка на първо жилище. „Трябва са има и стимули за малкия и средния бизнес – да се oлекоти тежкият разрешителен режим за започване на бизнес”, обясни тя. По думите й заплатите у нас трябва да са съпоставими с европейските спрямо местния стандарт и местната покупателна способност- левицата ще се бори за общ стандарт за минимална европейска заплата и пенсия. Не на последно място тя подчерта, че за да останат младите у нас, трябва да има качествено здравеопазване и образование. „60% от българите, които днес завършват средно образование, са функционално неграмотни. За да се справим с това, предлагаме на първо място парите да не следват ученика и да има един учебник по един предмет”, коментира Йончева. В сферата на здравеопазването тя подчерта,че основното е здравеопазването да не е бизнес, болниците да не са търговски дружества, да се намали ДДС за лекарствата. „Искаме да останем тук и да живеем и да се трудим в България. Искаме нашите роднини да се върнат от чужбина. Те обаче няма да се върнат, докато нямат възможност да се реализират тук и да живеят нормален живот. Трябва да сложим край на тази криминалната диктатура на ГЕРБ- като излезем на 26-ти май и гласуваме с номер 18. Така ще започне възстановяването на България”, заяви Елена Йончева. \r\nПроф. Мариела Модева: Силата да постигнем промяна е във всички нас \r\n„Силата да постигнем промяна е във всички нас”, заяви проф. Мариела Модева. Тя подчерта, че българският народ се надига и иска да вземе съдбата си в свои ръце,  за да има своя глас в Европа. „Не е нормално градовете, като Лом, да са в нищета, да има безработица и да се обезлюдяват, при условие, че ЕС прие Дунавската стратегия, че имаме програми за трансгранично сътрудничество. Не е нормално Северозападна България да е най-бедният регион в Европа, при условие, че има стратегия за регионите на ЕС за изравняване на стандарта на живот”, категорична бе проф.  Модева. Тя подчерта, че левицата залага на грижа за всички поколения в България, равнопоставеност с другите европейски народи, младежка гаранция, която да е 5 млрд. евро и възрастта да се покачи до 30 години, детска гаранция, за да има защита за всяко дете, право на образование и нормално равнище на живот, да няма социално изключване. \r\nПо- рано през деня Елена Йончева и проф. Мариела Модева посетиха гр. Лом и се срещнаха с граждани. Там те посетиха  едно от първите читалища в България  „Постоянство 1856”. На срещите присъстваха областният председател на БСП-Враца Ивайло Лилов, областният председател на БСП-Монтана Пламен Младенов, както и народните представители от региона Атанас Костадинов и Илиян Тимчев.", "date": "2019.05.15", "title": "Европейски избори 2019: Eлена Йончева, \"БСП за България\": Да върнем младите в България с номер 18, на 26-ти май"}
{"url": "http://www.focus-news.net/news/2019/05/15/2658273/mvr-tyaloto-na-mazh-e-otkrito-v-kostenets.html", "text": "Тялото на мъж е открито в Костенец. Това потвърдиха за  Агенция „Фокус“  от пресцентъра на  МВР . Тялото е намерено в близост до дома на издирвания за убийство Стоян Зайков. В момента тече оглед на място. \r\nИрина ИВАНОВА", "date": "2019.05.15", "title": "МВР: Тялото на мъж е открито в Костенец"}
{"url": "http://www.focus-news.net/news/2019/05/15/2658274/kardzhali-regionalnoto-upravlenie-na-obrazovanieto-priema-zayavleniya-za-zapisvane-v-8-klas-na-uchenitsi-s-hronichni-zabolyavaniya-fizicheski-problemi-i-detsa-lisheni-ot-roditelska-grizha.html", "text": "Регионално управление на образованието (РУО)-Кърджали приема заявления на ученици с хронични заболявания, с физически и сензорни увреждания, със специални образователни потребности, от домове за деца, лишени от родителска грижа, от центрове за настаняване от семеен тип и ученици, настанени в приемни семейства за записване в VIII клас. Това съобщи за  Радио \"Фокус\"   Гроздан Колев, началник на РУО-Кърджали. Комисия в РУО приема документи всеки работен ден до 21 май, от 09.00 до 17.30 часа. Началникът на РУО-Кърджали Гроздан Колев отбеляза, че редът за приемане на заявления на такива ученици е съобразен с тежестта на заболяването, произтичащите от него ограничения и оценките от първия учебен срок по образуващите бал учебни предмети за съответния профил или специалност от професия и заявените желания, като тези деца ще ползват преференции при записването, без значение какъв е резултата от националното външно оценяване.  \r\nНачалникът на отдел в РУО-Кърджали Ангелина Костова поясни, че децата от социални домове също без да участват в класирането ще се записват в желаната специалност. Те трябва да подадат оригинал и едно копие от заявление по образец с подредени желания; протокол от специализирана  лекарска комисия с приложени лични документи; служебна бележка, удостоверяваща настаняването в центровете от семеен тип – учениците от домове за деца, лишени от родителска грижа и нотариално заверено копие от договор за настаняване на ученика - за учениците, настанени в приемно семейство. Насочването на ученици с хронични заболявания се извършва по списъци, утвърдени от министъра на здравеопазването и съгласувани с министъра на образованието и науката. Насочените ученици трябва да се запишат в училището в срок до 3 юли 2019 г. Това се отнася също така и за децата от социалните домове и приемните семейства. \r\nДарина ДЕЕНИЧИНА", "date": "2019.05.15", "title": "Кърджали: Регионалното управление на образованието приема заявления за записване в 8 клас на ученици с хронични заболявания, физически проблеми и деца, лишени от родителска грижа"}
{"url": "http://www.focus-news.net/news/2019/05/15/2658276/evropeyski-izbori-2019-todor-stoilov-bsp-za-balgariya-iskame-edinen-i-demokratichen-es-koyto-da-uvazhava-suvereniteta-na-darzhavite.html", "text": "Искаме европейски стандарти за минимални възнаграждения и пенсии. Това заяви кандидатът за евродепутат от „БСП за България” Тодор Стоилов в Пловдив, съобщиха от пресцентъра на  БСП . Той очерта ситуацията на стария континент – резултат от десните мерки и доминация на десни решения. „Нашата битка и ангажимент на левицата е да отстояваме правото на всеки българин на достоен труд с достойни доходи и гарантиран достъп до качествени публични услуги- като здравеопазване и образование”, посочи Стоилов. \r\n„Искаме единен и демократичен ЕС, който да уважава суверенитета на държавите”, каза още той. Стоилов отбеляза, че България сега изглежда неубедително в глобалната политика, защото правителството пропуска шансовете да защити националните интереси. „Санкциите срещу Русия трябва да бъдат премахнати, те не са в наш интерес - нито културен, нито икономически”, заяви Стоилов. \r\n„Партията на европейските социалисти е тази, която работи и отстоява идеята за социална Европа. Ако искаме промяна в ЕС и в България, изборът е с №18 в интегралната бюлетина”, завърши кандидатът от „БСП за България”.", "date": "2019.05.15", "title": "Европейски избори 2019: Тодор Стоилов, „БСП за България”: Искаме единен и демократичен ЕС, който да уважава суверенитета на държавите"}
{"url": "http://www.focus-news.net/news/2019/05/15/2658275/burgas-prof-boyan-biolchev-shte-predstavi-knigata-si-preselenieto-na-20-may.html", "text": "На 20 май, понеделник, от 18.00 часа в Експозиционен център „Флора“ ще се проведе среща-разговор с проф. Боян Биолчев и представяне на книгата „Преселението“. Това съобщиха от пресцентъра на  Община Бургас . „Преселението“ от издателска къща „Труд“ е книга, писана от проф. Боян Биолчев с години и е повлияна от личната съдба на неговия род. Историята започва по време на Първата балканска война и разказва историята на българско семейство, което бяга от Беломорска Тракия заедно с двамата си сина, дъщеря си и новородената си внучка. „Преселението“ е повест. Един жанр, който е позабравен от българските писатели, но жанр, в който българската литература има традиции. В книгата проф. Боян Биолчев пресъздава атмосферата по българските земи в онези тъмни и смутни времена.", "date": "2019.05.15", "title": "Бургас: Проф. Боян Биолчев ще представи книгата си „Преселението“ на 20 май"}
{"url": "http://www.focus-news.net/news/2019/05/15/2658269/rayka-hristova-regionalna-biblioteka-dimitar-talev-otbelyazvame-denya-na-otvorenite-vrati-na-bibliotekata-pod-mototo-nyama-po-veren-priyatel-ot-knigata.html", "text": "Отбелязваме Денят на отворените врати на библиотеката под мотото „Няма по-верен приятел от книгата“. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград. Тя посочи, че днес е денят на отворените врати в библиотеката в Благоевград. „Денят е във връзка с 11 май, когато беше и денят на библиотекаря“, добави Райка Христова. По думите й в днешния ден се извършва безплатна регистрация в срок от една година от днешната дата за всички потребители, които са на възраст над 14 години и така те ще могат да ползват всички услуги на библиотеката. „Регистрацията се осъществява в заемна за възрастни на втория етаж до 17.30 часа. Така, че искам да поканя всички жители на Благоевград да дойдат и да се запишат абсолютно безплатно да ползват нашата библиотека, всички отдели в библиотеката, заемната за възрастни и читалнята“,каза още Райка Христова. Тя добави, че гражданите ще могат да посетят информационния център на библиотеката и различните отдели. \r\nДенис НИКИФОРОВ", "date": "2019.05.15", "title": "Райка Христова, Регионална библиотека „Димитър Талев“: Отбелязваме деня на отворените врати на библиотеката под мотото „Няма по-верен приятел от книгата“"}
{"url": "http://www.focus-news.net/news/2019/05/15/2658265/ministar-biser-petkov-sled-kraya-na-mesets-may-shte-prodalzhim-rabota-v-posoka-prerabotka-na-natsionalnata-strategiya-za-deteto.html", "text": "След края на месец май ще продължим работа в посока преработка на Националната стратегия за детето. Това каза пред журналисти в Министерски съвет министърът на труда и социалната политика Бисер Петков, предаде репортер на  Агенция „Фокус“ . „Проектът за стратегията на детето в този ѝ вид, предложен за обществено обсъждане в началото от годината, е спрян. Това е разпореждането и на министър-председателя и то е изпълнено“, припомни Бисер Петков.  Той отбеляза, че съществуването на актуална Национална стратегия за детето се изисква от Закона за закрила на детето. „След края на месец май, надявам се обстановката да бъде по-нормална, за нормален диалог, а не да бъде истерична, да можем да продължим работата в посока преработка на предложения проект на Национална стратегия на детето“, обясни министър Петков. „Беше предложено до края на май да се направят конкретни предложения, защото в момента повече са лозунгите. Една стратегия не може да съдържа в себе си лозунги“, изтъкна той. Според него в публичното пространство има доста спекулации и фалшиви новини, свързани с текстовете на стратегията.  „Подчертавам, че протестите, които продължават да се генерират в социалните мрежи срещу тази стратегия, нямат основания“, добави той.    \r\nМинистър Петков допълни, че за миналата година са били спрени месечни семейни помощи на 17 хил. , заради нередовно посещение на училище.  \r\nДаяна ДЮЛГЕРОВА", "date": "2019.05.15", "title": "Министър Бисер Петков: След края на месец май ще продължим работа в посока преработка на Националната стратегия за детето"}
{"url": "http://www.focus-news.net/news/2019/05/15/2658278/evropeyski-izbori-2019-ivo-hristov-v-haskovo-problemat-na-balgariya-e-izklyuchitelnoto-useshtane-za-zadushliva-nespravedlivost.html", "text": "Кандидатът за евродепутат от \"БСП за България\" Иво Христов и народният представител от БСП Никола Динков се срещнаха в Хасково с членовете на Тракийското дружество „Георги Сапунаров“, клуб „Родолюбие“, представители на Клуба на офицерите от запаса  и граждани в Дома на техниката в Хасково. Това съобщиха от пресцентъра на  БСП . \"Проблемите на тракийските бежанци и обезщетенията, които са им дължими трябва да бъдат българското предусловие за всяко бъдещо споразумение между Турция и ЕС. За един век България не успя да реши този проблем. Сега сме част от една голяма, много могъща общност, в лицето на ЕС, и можем да наложим своите условия\", каза още той.  \r\nСпоред него за 10 години сме видели какъв е потенциалът и каква е философията на това управление. \"Че е грабителска – това не е тайна. Два милиона души заминаха зад граница, повечето българи гледат роднините си на компютъра през скайп, някои деца растат без родители тук, ние вече сме един разделен народ. България е в драматична демографска криза\", каза още Иво Христов. \"Проблемът на България е  изключителното усещане за задушливата несправедливост\", категоричен беше кандидатът за евродепутат от левицата. Той добави, че българинът започва деня си със сутрешен блок, който представлява криминална хроника – записи на охранителни камери кой кого обрал, след това се включва престъпник от чужбина да дава интервю по скайп- как и защо се е измъкнал и завършва ежедневието си с дежурния скеч на премиера Борисов, който казва, че сме много добре и всичко е наред. \"И това се повтаря като валяк всеки ден. Нормално е хората да са угнетени. Затова нашият девиз е „Справедливост сега“, обясни Христов. По думите му, ако не постигнем промяна сега, ако не създадем условия за предсрочни избори, наесен няма да има реални кметски избори, те ще бъдат купени на повечето места.", "date": "2019.05.15", "title": "Европейски избори 2019: Иво Христов в Хасково: Проблемът на България е изключителното усещане за задушлива несправедливост"}
{"url": "http://www.focus-news.net/news/2019/05/15/2658277/inzh-ivan-ivanov-inspektsiya-po-truda-varna-150-iskaniya-za-naemane-na-nepalnoletni-ot-strana-na-biznesa-sa-vhodirani-v-inspektsiyata-dosega.html", "text": "150 искания за наемане на непълнолетни от страна на бизнеса са входирани в инспекцията досега. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. „Стараем се в много кратък срок да дадем нашите разрешения, но констатациите, които колегите са направили от проверките и то от последните няколко дни, все още не дават информация за наети непълнолетни лица на работа. Децата са на училище все още. Бърза бизнесът да си осигури работна ръка за активния летен сезон, но самите деца не са на работните места, затова няма как да коментирам факта дали има проблеми с трудовите им договори, които са малко по специфични от трудовите договори на останалите работници“, заяви директорът на звеното. По думите му, повече проблеми в това отношение са отдавна изгладени, тъй като много работодатели от години наемат непълнолетни лица на работа, запознати са с изискванията и процедурите, и не допускат пропуски при сключването на трудови договори. Според него, по сериозното натоварване на хотелите във Варна започва в средата на юни, когато и бранша изпитва нужда от работна ръка. „Вероятно след 15 -20 юни ние ще открием и по време на нашите проверки самите непълнолетни на работните им места“, допълни инж. Иванов. \r\nБояна АТАНАСОВА", "date": "2019.05.15", "title": "Инж. Иван Иванов, Инспекция по труда – Варна: 150 искания за наемане на непълнолетни от страна на бизнеса са входирани в инспекцията досега"}
{"url": "http://www.focus-news.net/news/2019/05/15/2658281/evropeyski-izbori-2019-kmetovete-na-selata-ot-obshtina-kyustendil-poluchiha-instruktsii-za-pozharna-bezopasnost-v-izbornite-pomeshtenie.html", "text": "Кметовете на селата от община Кюстендил получиха инструкции за пожарна безопасност в изборните помещение. Това стана по време на месечното съвещание в залата на Възрожденското училище, предаде репортер на  Радио „Фокус” – Кюстендил . На него присъстваха представители на Районна служба „Пожарна безопасност и защита на населението” – Кюстендил. „Във връзка с предстоящите избори за членове на Европейския парламент на кметовете беше обърнато внимание за осигуряване на пожарна безопасност в помещенията, в които ще се проведат изборите. Да се осигурят пожарогасители, да се обезопасят електрическите табла и да се поставят стандартни предпазители, както и да се ограничи достъпа на хора до други помещения в сградите”, каза младши инспектор Благой Везенков от противопожарната служба в Кюстендил. По думите му трябва да се обърне внимание и на осветлението в кабините за гласуване. Лампите там трябва да бъдат с гумирани кабели. „Ние ще проверяваме всички помещения. Секциите ще бъдат посетени, ако има нередности, ще се налагат и санкции”, каза Благой Везенков. Според кмета на село Стенско Огнян Янев всички изборни помещения вече са подготвени за предстоящия евро вот. \r\nВенцеслав ИЛЧЕВ", "date": "2019.05.15", "title": "Европейски избори 2019: Кметовете на селата от община Кюстендил получиха инструкции за пожарна безопасност в изборните помещение"}
{"url": "http://www.focus-news.net/news/2019/05/15/2658279/pazardzhik-za-sedma-poredna-godina-panagyurishte-shte-otbelezhi-mezhdunarodniya-den-na-muzeite.html", "text": "За седма поредна година Панагюрище ще отбележи Международния ден на музеите и ще се включи в Европейската нощ на музеите, съобщи за  Радио „Фокус“ – Пазарджик  Радка Костуркова от общинската администрация. „На 18 май, когато отбелязваме Международния ден на музеите и галериите, Исторически музей - Панагюрище обявява вход-свободен за своите посетители. Празникът ще бъде съпътстван и от богата програма. В 17.00 часа ще бъде открита изложба „Дарения – реликви на музея II”. Следват връчване на почетна награда и плакет „За принос в развитието на музейното дело в Панагюрище и Панагюрския край” и Среща на поколенията.  В двора на музея, в 18.00 часа, ще гостува Духов оркестър „Делчо Радивчев“ при Народно читалище „Виделина-1865“, град Панагюрище“, обясни Костуркова.", "date": "2019.05.15", "title": "Пазарджик: За седма поредна година Панагюрище ще отбележи Международния ден на музеите"}
{"url": "http://www.focus-news.net/news/2019/05/15/2658280/ek-komisiyata-predlaga-dopalnitelni-100-miliona-evro-za-programite-horizont-2020-i-erazam-v-byudzheta-na-es-za-2019-g.html", "text": "След споразумението между Европейския парламент и Съвета за бюджета на ЕС за 2019 г. Европейската комисия предлага да се добавят 100 милиона евро за водещите програми на ЕС „Хоризонт 2020“ и „Еразъм+“. Тези допълнителни средства ще спомогнат за укрепването на реакцията на ЕС на ключови предизвикателства, като изменението на климата и допълнителното адаптиране на образованието към потребностите на пазара на труда, се казва в  съобщение от пресслужбата на ЕК. \r\n80 милиона евро от тези допълнителни 100 милиона ще отидат за свързаните с климата научни изследвания в рамките на „Хоризонт 2020“, програмата за научни изследвания и иновации на ЕС. Парите ще допринесат за амбициозната цел 35 % от бюджета на „Хоризонт 2020“ да бъдат отделени за свързани с климата изследвания.  \r\nОстаналите 20 милиона евро ще се изразходят за подкрепа на програмата на ЕС в областта на образованието, обучението, младежта и спорта в Европа — „Еразъм+“. Тези допълнителни средства ще спомогнат и за изграждането на европейски университети — нова инициатива на ЕС и крайъгълен камък на европейското образователно пространство до 2025 г. До 2021 г. ЕС иска да създаде 12 европейски университета, в които студентите ще могат да придобият диплома чрез комбиниране на обучение в различни държави от ЕС.  \r\nДнешното предложение трябва да бъде одобрено от Европейския парламент и Съвета.", "date": "2019.05.15", "title": "ЕК: Комисията предлага допълнителни 100 милиона евро за програмите „Хоризонт 2020“ и „Еразъм+“ в бюджета на ЕС за 2019 г."}
{"url": "http://www.focus-news.net/news/2019/05/15/2658285/evropeyski-izbori-2019-ministar-mladen-marinov-47-mln-lv-sa-dadeni-na-mvr-za-predpriemane-na-merki-za-provezhdane-na-evroizborite-na-26-may.html", "text": "4,7 млн. лв. са дадени на МВР за предприемане на мерки за провеждане на евроизборите на 26 май. Това каза министърът на вътрешните работи Младен Маринов на изслушване в парламентарната комисия по вътрешна сигурност и обществен ред, предаде репортер на  Агенция „Фокус“ . \r\n„През април 2019 г. в МВР започна подготовката за изборния процес. Изготвен е план относно подготовката и провеждането с отговорните структури. В главната, регионалните и областните дирекции на МВР са сформирани щабове“, заяви Маринов и посочи, че вече се събира информация за деяния, свързани с нарушаване на изборния процес. Той обясни, че е подготвена организация за охрана в изборния ден и за придвижването на бюлетините.  \r\n„Извършват се тематични проверки. От дирекция „Миграция“ се обслужват гражданите на ЕС и членовете на техните семейства, за да им се даде право на глас в изборния ден“, каза още Маринов. Той обясни, че 4,7 млн. лв. са дадени на МВР за изборите на 26 май. \r\n„Започна работа и денонощна телефонна линия и email за подаване на заявки за нарушения на изборния процес“, каза още вътрешният министър. Той обясни, че с оглед трите почивни дни преди изборите е създадена организация за по-бързото придвижване на гражданите, за да могат те да се включат в изборния процес. \r\nЦветилена СИМЕОНОВА", "date": "2019.05.15", "title": "Европейски избори 2019: Министър Младен Маринов: 4,7 млн. лв. са дадени на МВР за предприемане на мерки за провеждане на евроизборите на 26 май"}
{"url": "http://www.focus-news.net/news/2019/05/15/2658272/ombudsmanat-maya-manolova-proektat-na-strategiyata-za-deteto-tryabva-da-bade-okonchatelno-otteglen-a-ne-zamrazen.html", "text": "Омбудсманът на Република България има законов и граждански мандат в защита на правата на децата. От тази позиция осъществява системен контрол върху администрацията и органите на властта, които носят отговорността за политиките и нормативната уредба в тази важна за обществото и за всички граждани област. Това се посочва в  позиция  на омбудсмана Мая Манолова във връзка с Националната стратегия за детето. Тя заявява, че в тази връзка, с особена загриженост и тревога следи нарастващото напрежение в обществото по повод на Проекта за Стратегия за детето 2019 – 2030 г. Манолова допълва, че в институцията са постъпили десетки декларации, подписки, становища и позиции от граждани и организации, които дават ясен знак, че има сериозен проблем в диалога между държавните институции и родителите и това драстично раздалечава техните позиции.   \r\n\"Ето защо, след анализ и отчитайки различните гледни точки, изразени в досегашната дискусия в България по проекта за Национална стратегия за детето 2019-2030 г., настоявам: \r\n1.\tТози проект на Национална стратегия за детето 2019-2030 г. да бъде изцяло оттеглен от правителството и обсъждането да бъде прекратено. Документът провокира страхове, като например, че се позволява драстично вмешателство на държавата в семейството,  включително „принудително отнемане на децата от родителите им“.  Мълчанието на всички отговорни институции и неглижирането на недоволството на реакциите срещу документа доведе до противопоставяне граждани срещу граждани, родители срещу родители, организации срещу организации. Този документ, който трябваше да ни обедини в името на децата ни, изведе на улицата протестиращи родители и ни раздели като общество. Особено разрушително е и противопоставянето на интересите на детето на семейните ценности, тъй като благополучието на детето не може да бъде отделено от това на неговото семейство.   \r\n2.\tПоради това по-нататъшното обсъждане на този проект за Национална стратегия за детето е немислим. Необходимо е изработване на нова стратегия, която ясно и категорично да изведе и намери баланса между „най-добрия интерес на детето“ и съхраняването на целостта на семейството, в духа на констатациите и препоръките, отразени в Доклад № 14568 от 2018 г., Резолюция 2049 (2015) и Препоръка 2068 (2015) на Парламентарната асамблея на Съвета на Европа (ПАСЕ). В този смисъл, държавата трябва да концентрира главните си усилия и ресурси за подпомагане на родителите, изпаднали в криза, като в същото време ограничи прилагането на мерки за отделяне на децата от тях и изпращането им в приемни семейства, и за осиновяване, само до крайните случаи, и то в рамките на надеждна процедура, която защитава правата на децата и на техните родители от административен произвол, бюрократично бездушие, субективизъм и очевидни несправедливости. \r\n3.\tВ новия документ изрично трябва да се подчертае, съгласно Резолюция 2049 (2015), че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Нещо повече, наличието на възможности детето да бъде поставено в по-благоприятна за него среда не е достатъчен аргумент за отделянето му от родителите, а още по-малко за значително ограничаване на семейните връзки и контакти. \r\n4.\tКато омбудсман настоявам да бъде организирана широка и задълбочена експертна и обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството. Само така документът има шанс да бъде припознат от гражданите. И нещо особено важно – тази дискусия не трябва да остава затворена в рамките – права на детето, а да се свърже с дискусията за състоянието на семейството в България, кризата на семейните отношения и политиките за подкрепа на семейството.  \r\n5.\tВ тази връзка, институцията на омбудсмана както винаги е готова да предостави независима среда, в която да се представят и чуят всички позиции. \r\nДебатът за децата ни, е дебат за бъдещето ни, който трябва да започне незабавно, трябва да започне сега, да бъде честен и открит. Само така ще се разсее впечатлението, че „замразяването“ на сега съществуващия  проект изчаква по-добри времена, за да бъде отново сложен на масата\", посочва Мая Манолова.", "date": "2019.05.15", "title": "Омбудсманът Мая Манолова: Проектът на Стратегията за детето трябва да бъде окончателно оттеглен, а не замразен"}
{"url": "http://www.focus-news.net/news/2019/05/15/2658286/obshtina-stara-zagora-starozagorka-stana-mlad-bibliotekar-na-godinata-2018.html", "text": "За 14-а поредна година Българската библиотечно-информационна асоциация (ББИА) организира застъпническата кампания Национална библиотечна седмица с поредица от разнообразни събития в цялата страна. Това съобщиха от пресцентъра на  Община Стара Загора . Инициативата се провежда в партньорство с Фондация „Глобални библиотеки – България” и с подкрепата  на Фондация „Америка за България“. На официалното откриване, състояло се на 13 май 2019 г. в Софийската градска художествена галерия, бяха връчени Годишните библиотечни награди на ББИА за 2018.  \r\nДимка Михайлова от Регионална библиотека „Захарий Княжески” - Стара Загора бе номинирана и спечели наградата в категория „Млад библиотекар на годината 2018“. \r\nВ магистърската си теза на тема „Регионална библиотека „Захарий Княжески” и тийн пространството на град Стара Загора“ с научен ръководител гл. ас. д-р Анета Дончева от СУ „Св. Климент Охридски“, Дима развива идеята за необходимостта от зона за подрастващи в Стара Загора, описва в какво специализирано пространство за тийнейджъри би искала да работи и защо, и разработва модел на такова пространство в регионалната библиотека.  \r\nС финансовата подкрепа на компанията „КонтурГлобал Марица -изток 3“ тийнзоната в библиотеката е вече реалност. Изцяло реновирана и обзаведена подходящо зала се превърна в сигурно убежище за младите хора на Стара Загора. А човекът, който посреща тийнейджърите в „тяхното място”, е Димка Михайлова.", "date": "2019.05.15", "title": "Община Стара Загора:  Старозагорка стана „Млад библиотекар на годината 2018“"}
{"url": "http://www.focus-news.net/news/2019/05/15/2658284/kyustendil-kmetovete-na-selata-ot-obshtinata-tryabva-da-predlozhat-mesta-za-razkrivane-na-punktove-za-izkupuvane-na-chereshi.html", "text": "Кметовете на селата от община Кюстендил трябва да предложат места за разкриване на пунктове за изкупуване на череши. Това стана ясно в рамките на провелото се месечно съвещание между кметовете и представители на общинска администрация, предаде репортер на  Радио „Фокус” – Кюстендил . Днес е последният срок, в който кметовете трябва да представят пред общината броя на пунктовете и тяхното разположение. На заседанието присъства и представител на Районно управление на МВР – Кюстендил, който изложи основните мерки за опазване на реколтата от череши. Те не се различават от тези за 2018 година. Ще бъдат включени и сили на жандармерията. Предвиждат се подвижни контролно-пропускателни пунктове. Изкупуването на продукцията ще става по ред, който разработен от предходните години. „Колегите коментираха и предстоящата реколта. На места черешите бяха унищожени, но на места са запазени и се очаква да има сравнително добра реколта тази година”, каза Огнян Янев, кмет на село Стенско. \r\nВенцеслав ИЛЧЕВ", "date": "2019.05.15", "title": "Кюстендил: Кметовете на селата от общината трябва да предложат места за разкриване на пунктове за изкупуване на череши"}
{"url": "http://www.focus-news.net/news/2019/05/15/2658282/georg-spartanski-kmet-na-pleven-gradat-otnovo-praznuva.html", "text": "!Плевен отново празнува! Това каза по време на тържествения ритуал на пл. „Възраждане“ по повод празника на Плевен кметът Георг Спартански, предаде кореспондентът на  Радио „Фокус“ . Присъстраха народни представители, областният управител Мирослав Петров, председателят на Общински съвет - Плевен Мартин Митев, общински съветници, бивши кметове. „Ние имахме нашия празник 10 декември, но той е преди всичко ден на памет и признателност към загиналите за свободата. Затова Общинският съвет реши да даде на града още един празник в най-хубавия месец от годината, когато природата се ражда за нов живот“, заяви Георг Спартански.  \r\n„Празникът е във време, когато избуяват надеждите и обществените очаквания, когато хората гледат по-оптимистично на възможностите на града и държавата като цяло. Този ден е на равносметка, ден, в който да изразя благодарност към всички, останали в този град“, допълни Георг Спартански. „Моля за прошка за всичко, което не сме успели да направим и не сме довършили“, отбеляза той. „Изказвам благодарност към всички Вас, които вярвате в едно по-добро бъдеще. Със съвместни усилия се постарахме да възстановим стария облик на Плевен. Благодарност към колегите от Общинския съвет за постигнатите резултати, защото без тяхната подкрепа, това нямаше да бъде факт“, каза Георг Спартански. „Благодарен съм за Вашите критики, защото общувам с Вас ежедневно. Те помагат да си вършим по-добре работата. Благодарен съм за вашите предложения, за да направим заедно по-добро всичко, което желаем за нашия град.“, заявие Георг Спартански. „Уверявам Ви, че работим честно, със сърце за Плевен. Новите проекти ще покажат нашата визия за новия по-модерен Плевен“, допълни Георг Спартански.  \r\nВиолета КРЪСТЕВА", "date": "2019.05.15", "title": "Георг Спартански, кмет на Плевен: Градът отново празнува"}
{"url": "http://www.focus-news.net/news/2019/05/15/2658283/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и Община Белово ще чуете повече за откриването на обновената сграда на читалището в село Мененкьово. По темата наш събеседник ще бъде кметът на населеното място Иван Адов. Ще ви разкажем и за реновираната спортна зала в Белово, която също беше открита преди дни. От Иван Цоклинов, треньор на волейболен клуб „Марица“-Белово ще научите каква е предстоящата програма на младите спортисти от клуба. Във втората част от предаването ще научите как Историческият музей в Белово ще се включи в Нощта на музеите. Повече за най-интересните инициативи ще разкаже Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.05.15", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/05/15/2658291/stara-zagora-obyaviha-otsenkite-na-predstavenite-proekti-za-sgrada-na-myastoto-na-stariya-savet-v-grada.html", "text": "Идейното предложение на колектива от архитекти Георги Чернев, Ива Алтънова и Петър Киряков събра най-висока оценка в конкурса, обявен по Закона за обществените поръчки, за „Създаване на обемно-пространствено решение за сграда в УПИ XV-679, кв. 1 по плана на град Стара Загора“, обяви главният архитект на Община Стара Загора Виктория Грозева. Това съобщиха от пресцентъра на  Общината . Проектите, целящи да дадат визия на сграда, която да бъде изградена на мястото на вече премахнатото и опасно здание, известно в Стара Загора като Стария съвет, бяха представени днес. За първи път стана ясно и кои са участниците в него, оценките, които са получили, както и класирането им, съгласно изискванията на Закона за обществените поръчки. Тепърва предстои да се обсъждат и детайлите на предложението. \r\nОбщо представените проекти за визия са пет, като няма недопусната идея, стана ясно по време на заседанието на журито. То бе в състав – арх. Виктория Грозева, арх. Иван Иванов, представител на Съюза на архитектите, ландашафтните архитекти Димитър Николов и Бистра Ангелова, арх. Красимир Джеджев, представител на Камара на архитектите, който на днешното заседание бе заместван от арх. Стойко Илчев, арх. Снежина Ортакчийска - началник отдел „Устройство на територията“, както и главният експерт от Отдел „Обществени поръчки“ на Община Стара Загора Стойка Иванова. \r\n„Срокът бе кратък, но успяхме да се справим и да представим тази добра идея“, каза арх. Георги Чернев, който е част от колектива, спечелил най-висок резултат. „В сградата има и философия, вграден е символът на птицата феникс. Надяваме се това да събуди символика у хората. Тепърва ще има обсъждане на проекта, което Камарата на архитектите в България иска да организира допълнително“, обясни той. \r\nИдеята на колектива представлява сграда, с около 4 хил. кв м обща застроена площ, с подземни места за паркиране, от страната на ул. „Св. Княз Борис“, чрез подвижна платформа, два сутерена, коктейлна и изложбена зали, както и пространство за търговски обекти като арт кафе. За реализирането на сградата, проектанският екип е заложил на екологични материали, както и внедряване на ефективни системи за спестяване на производствена енергия.", "date": "2019.05.15", "title": "Стара Загора: Обявиха оценките на представените проекти за сграда на мястото на Стария съвет в града"}
{"url": "http://www.focus-news.net/news/2019/05/15/2658288/emsc-zemetresenie-sas-sila-ot-41-po-skalata-na-rihter-e-registrirano-v-yuzhna-gartsiya.html", "text": "Земетресение с магнитуд от 4,1 по скалата на Рихтер е регистрирано в 13:54 часа местно време (съвпада с българско време) на територията на Южна Гърция, показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 57 км югозападно от Патра и на 30 км северозападно от Пиргос, с дълбочина от един километър под земната кора.  \r\nНе се привеждат данни за пострадали или материални щети.  Тереза Герова", "date": "2019.05.15", "title": "EMSC: Земетресение със сила от  4,1 по скалата на Рихтер е регистрирано в Южна Гърция"}
{"url": "http://www.focus-news.net/news/2019/05/15/2658290/blagoevgrad-717-grazhdanski-braka-sa-sklyucheni-v-obshtinata-prez-2018-godina.html", "text": "717 граждански брака са сключени в Община Благоевград през 2018 година. Това каза за  Радио \"Фокус\" – Пирин  Рени Дончева, главен експерт „Гражданско състояние и регистрация“ в община Благоевград. Тя уточни, че от тях 391 са сключени в чужбина, а тук са пресъставени, и съответно 326 са сключени тук. Дончева посочи, че до този момент през 2019 година са сключени общо 213 брака, като от тях 104 са сключени в чужбина, а 109 – в Благоевград. По думите й през 2018 година броят на браковете е нараснал в сравнение с 2016 година, когато бракосъчетанията са били 699. Тя посочи, че се наблюдава ръст в бракосъчетанията през последните  години, тъй като през 2013 те са били 410, през 2014 – 475, през 2015 – 600. Рени Дончева отбеляза, че все повече младоженци предпочитат изнесените церемонии. От общината изразиха готовност да съдействат във всички нестандартни идеи на младоженците, решили да сключат брак и през новата 2019 година. \r\nНатали СТЕФАНОВА", "date": "2019.05.15", "title": "Благоевград: 717 граждански брака са сключени в Общината през 2018 година"}
{"url": "http://www.focus-news.net/news/2019/05/15/2658293/pazardzhik-kolona-ot-avtomobili-se-e-obrazuva-pri-79-km-na-avtomagistrala-trakiya-v-posoka-sofiya.html", "text": "Колона от автомобили се е образува при 79 км на автомагистрала „Тракия“ в посока София. Това съобщи слушател на  Радио „Фокус“ .", "date": "2019.05.15", "title": "Пазарджик: Колона от автомобили се е образува при 79 км на автомагистрала „Тракия“ в посока София"}
{"url": "http://www.focus-news.net/news/2019/05/15/2658292/kyustendil-do-17-may-stopanite-na-vodni-ploshti-tryabva-da-razrabotyat-merki-za-tyahnoto-obezopasyavane.html", "text": "До 17 май стопаните на водни площи трябва да разработят мерки за тяхното обезопасяване. Това съобщиха за  Радио „Фокус” – Кюстендил  от Общинската комисия по водноспасителна дейност и обезопасяване на водните площи. Съгласно издадената от кмета на Община Кюстендил заповед, стопаните на водните площи трябва в определения срок да представят пред комисията разработените мерки. Степента на обезопасяване се извършва съгласно раздел втори от Наредбата за водноспасителна дейност и обезопасяване на водните площи. Обезопасяването е задължение на физическите или юридически лица, на които е предоставено правото за стопанисване или ползване. В същото време стопаните и наемателите на водни площи, желаещи да разкрият места за къпане, трябва да подадат съответните документи в комисията. Експертите ще извършат проверки за готовността на водните обекти, след което ще излязат с предложение за издаване на разрешение или отказ. \r\nВенцеслав ИЛЧЕВ", "date": "2019.05.15", "title": "Кюстендил: До 17 май стопаните на водни площи трябва да разработят мерки за тяхното обезопасяване"}
{"url": "http://www.focus-news.net/news/2019/05/15/2658294/blagoevgrad-vtori-krag-ot-republikanski-shampionat-po-prilozhno-koloezdene-mladezhta-za-bezopasnost-na-dvizhenieto-shte-se-provede-v-petrich.html", "text": "Вторият кръг от Републиканския шампионат по приложно колоездене  ще се проведе в дните 16 и 17 май. Организатори са Община Петрич, СБА, Пътна полиция, БЧК – Благоевград и НДПК „Младежта за безопасност на движението“. Това съобщиха от пресцентъра на  Община Петрич . Главното съдийско ръководство ще бъде в състав от трима души – директор Васил Божанин, главен съдия Милчо Крумов и главен секретар Мария Ботева. Състезанието започва с техническа конференция на 16 май. В същия ден от 13.00 часа следва решаване на индивидуален теоретичен тест по Закона за движение по пътищата. От 15.30 часа състезателите ще продължат с индивидуален тест по техническо владеене на велосипед. От 16.30 ч. започва надпреварата по управление на велосипед в детско градче.  \r\nНа следващия ден, 17 май, от 08.30 ч. е официалното откриване на състезанието. За 09.00 ч. е насрочено майсторското управление на велосипед по техническа пътека, а в 10.30 ч. състезателите ще положат изпит по Първа долекарска помощ. В 12.00 ч. на 17 май е церемонията по официалното награждаване на победителите.", "date": "2019.05.15", "title": "Благоевград: Втори кръг от Републикански шампионат по приложно колоездене „Младежта за безопасност на движението“ ще се проведе в Петрич"}
{"url": "http://www.focus-news.net/news/2019/05/15/2658270/tass-germaniya-preustanovyava-uchastie-v-misiyata-za-obuchenie-na-irakskite-voenni.html", "text": "Германия преустановява участието си в мисията за подготовка на военни на Ирак заради изостряне на ситуацията в региона. Това съобщават местни медии, като се позовават на източници от военните кръгове в Берлин, предава руската информационна агенция  TACC . \r\nСъгласно разпространената информация, решението на ФРГ е съгласувано с партньорите й в международната коалиция срещу близкоизточната радикална групировка „Ислямска държава“. \r\nДруги подробности към момента не се привеждат. Тереза Герова", "date": "2019.05.15", "title": "ТАСС: Германия преустановява участие в мисията за обучение на иракските военни"}
{"url": "http://www.focus-news.net/news/2019/05/15/2658299/mzhg-udalzhava-sroka-za-podavane-na-zayavleniya-za-podpomagane-s-direktni-plashtaniya-za-kampaniya-2019-do-23-ti-may.html", "text": "Министерство на земеделието, храните и горите (МЗХГ) удължава срока за подаване на заявленията за подпомагане с директни плащания за Кампания 2019 до 23-ти май включително без санкция. Това съобщиха от пресцентъра на  МЗХГ . Периодът на подаване на заявления със санкция се удължава с 25 календарни дни, след датата, фиксирана за удължаване.  Това стана днес след публикуването на Регламент за изпълнение на Комисията за дерогация. Във връзка с изпълнение на решението МЗХГ ще спази всички необходими процедури за промяната.", "date": "2019.05.15", "title": "МЗХГ удължава срока за подаване на заявления за подпомагане с директни плащания за Кампания 2019 до 23-ти май"}
{"url": "http://www.focus-news.net/news/2019/05/15/2658297/pazardzhik-nay-tarseni-sa-nemskite-avtomobili-v-avtokashtite-v-oblastta.html", "text": "Средно между 5 и 8 са продаваните от автокъщи автомобили в Пазарджишка област, показа репортерска проверка на  Радио „Фокус“ – Пазарджик . Най-често това са среден клас автомобили, предимно за градски условия. Цената им се определя от възрастта на автомобила и от неговата марка. Най-търсени са немските автомобили, след това са френските и италианските. 10-годишен автомобил от среден клас струва между 5 и 12 хиляди лева. Повечето купувачи са мъже, които определено знаят какво търсят и на каква цена. Те трудно се поддават на съветите за по-качествени марки коли и правят компромиси с цената, която са предвидили, уточняват собствениците на автокъщите. Жените предпочитат малките автомобили, които са маневрени и икономични, като изискването им е те са да с четири врати. Мъжете предпочитат предимно автомобили комби, джипове или спортни коли. Прехвърлянето на автомобилите става за няколко часа, тъй като собствениците на автокъщите работят с определени нотариуси, които са в близост. \r\nАлбена ЖИЛЕКОВА", "date": "2019.05.15", "title": "Пазарджик: Най-търсени са немските автомобили в автокъщите в областта"}
{"url": "http://www.focus-news.net/news/2019/05/15/2658296/pernik-ekipat-na-obshtinskiya-mladezhki-savet-shte-se-vklyuchi-s-reditsa-sportni-initsiativi-v-sedmitsata-na-sporta-organizirana-ot-obshtinata.html", "text": "Екипът на Общински младежки съвет – Перник ще се включи с редица спортни инициативи в седмицата на Спорта, организирана от Община Перник. Това съобщиха от пресцентъра на  Общината . \r\nНа 16 май 2019 г. (четвъртък), от 10.30 ч. младежите са планирали игри за деца, които ще се проведат пред Двореца на културата.  \r\nВ съботния ден, 18 май, от 10.00 ч., в Спортна зала „Кракра“ ще стартира волейболен турнир 3 х 3 (възрастова група 14-17 г.) и от 13.00 ч. – възрастова група 18-21 г. Регистрация и записване на отборите – на място (09.00-10.00 ч.). \r\nВ неделя – 19 май, са предвидени още две спортни инициативи. От 09.00 ч. на игрището под ОДК ще започне турнир по футбол (възрастови групи 14-18 г. и 18-24 г.). Желаещите могат да се запишат чрез „Фейсбук“ страницата на Общински младежки съвет – събитие „Спортен фестивал – Перник“ 2019. В същия ден от 11.00 ч. на „Алеята на спорта“ ще започне и стрийт фитнес турнир. Регистрация и записване – на място (10.00-11.00 ч.). \r\nИнициативата е част от Общинския годишен план за младежта 2019 г.", "date": "2019.05.15", "title": "Перник: Екипът на Общинския младежки съвет ще се включи с редица спортни инициативи в седмицата на Спорта, организирана от Общината"}
{"url": "http://www.focus-news.net/news/2019/05/15/2658295/ministar-mladen-marinov-kashtata-na-otkritiya-pochinal-mazh-v-kostenets-e-v-sasedstvo-s-tazi-na-izdirvaniya-za-ubiystvoto-na-38-godishnata-zhena-v-grada.html", "text": "Къщата на открития починал мъж в Костенец е в съседство с тази на издирвания за убийството на 38-годишната жена в града. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . \r\n„На този етап мога да кажа, че сутринта в ОДМВР – София е получен сигнал за лице, което не се е явило на работа. Колегите са проверили адреса и там са открили труп“, заяви Маринов и посочи, че започва огледът на място. „Засега не може да говорим категорично, че има насилствена смърт. Изследваме и двете версии, но по-подробна информация ще можем да дадем след извършването на огледа на трупа. На място е директорът на ОДМВР – София и главният секретар на МВР с оглед последните събития, които бяха в Костенец“, каза още Маринов. Той уточни, че на този етап няма данни на мястото да е имало стрелба или следи от борба. \r\nНа въпрос дали има роднинска връзка между починалото лице и предполагаемия убиец от Костенец, който се издирва от няколко дни, Младен Маринов отговори, че такава не е известна. „Това, което го свързва с издирвания е, че къщите им са в съседство. Но той живее сам на този адрес“, обясни вътрешният министър. \r\nЦветилена СИМЕОНОВА", "date": "2019.05.15", "title": "Министър Младен Маринов: Къщата на открития починал мъж в Костенец е в съседство с тази на издирвания за убийството на 38-годишната жена в града"}
{"url": "http://www.focus-news.net/news/2019/05/15/2658287/meditsinski-sestri-ot-tsyalata-strana-protestirat-pred-ministerskiya-savet-zaradi-loshoto-sastoyanie-na-sektor-zdraveopazvane.html", "text": "Медицински сестри от различни области на страната протестират пред сградата на Министерския съвет, предаде репортер на  Агенция „Фокус“ . За пореден път те изразяват недоволството си от състоянието на сектор „Здравеопазване“. Техните искания са свързани с увеличение на месечните им възнагражденията и преустройство на статута на лечебните заведения. Медиците са против болниците да имат функциите на търговския дружества. Протестът в столицата е национален. В него участват медицински работници от Хасково, Сливен, Враца, Бургас, Търговище, Велико Търново, Пазарджик. При тях е и омбудсманът Мая Манолова. Протестиращите заявиха, че нейната институция е единствената, която е загрижена за работещите в здравеопазването у нас. Омбудсманът от своя страна отговори, че ще подкрепя исканията на протестиращите, докато те не бъдат изпълнени.  \r\nДаяна ДЮЛГЕРОВА", "date": "2019.05.15", "title": "Медицински сестри от цялата страна протестират пред Министерския съвет заради лошото състояние на сектор „Здравеопазване“"}
{"url": "http://www.focus-news.net/news/2019/05/15/2658304/burgas-veche-sa-yasni-rezultatite-ot-obshtinskoto-sastezanie-po-balgarski-ezik-za-treti-klas.html", "text": "Вече станаха ясни резултатите от общинското състезание по български език за трети клас „Език свещен на моите деди“. Учениците от трети клас от училищата на община Бургас показаха завидни знания и умения. Това съобщиха от пресцентъра на  Община Бургас . 33-ма ученици са постигнали резултат над 95 процента от общия брой точки и само 10 участници имат резултат под 50 процента от общия брой точки. От записалите се 281 ученици от 23 училища на състезанието са се явили 247 ученици. 14 ученици получиха 58-59 т. от възможни 60 т. и ще бъдат наградени със златен медал и участие в летен лагер „Опознай Бургас“. 21 ученици са получили 57,5-56,5 т. от възможни 60 т., като за тях наградата е сребърен медал и еднодневна екскурзия, а за 30-те ученици с резултат 55-56 т., ще има бронзови медали и предметни награди. Учениците, получили 50-54 т. включително ще получат грамота за поощрение, а всички останали ученици-грамота за участие в състезанието. В отборното класиране най-добре са се представили учениците от Основно училище „Любен Каравелов“, на второ място са участниците от Средно училище „Йордан Йовков“, а на трето място – Основно училище „П. Р. Славейков“. С най-висок процент явили се участници на състезанието са учениците от трети клас от Средно училище „Димчо Дебелянов“. Целта на състезанието беше да се демонстрират усвоените знания и умения по български език в условията на съревнование, да се стимулира практическото приложение на знания в нови и различни от познатите ситуации, да се повиши грамотността на учениците и тяхната езикова култура, да се насърчи и поощри увереност в силите и любознателност към допълнителни страни на учебното съдържание по български език и литература. Тържественото награждаване на участниците в състезанието ще се състои на 29 май, сряда, от 16.30 часа на открита сцена „Охлюва“ в Морската градина.", "date": "2019.05.15", "title": "Бургас: Вече са ясни резултатите от общинското състезание по български език за трети клас"}
{"url": "http://www.focus-news.net/news/2019/05/15/2658303/evropeyski-izbori-2019-ministar-mladen-marinov-ima-seriozna-organizatsiya-na-sluzhbite-za-provezhdaneto-na-evroizborite-i-abiturientskite-balove-na-26-may.html", "text": "Има сериозна организация на службите за провеждането на евроизборите и абитуриентските балове на 26 май. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . На въпрос каква ще е организацията на МВР във връзка с изборите и абитуриентските балове на 26 май, Маринов уточни, че не за първи път службите са подложени на такива изпитания. „Мисля, че ще се справят колегите, все пак имат достатъчно опит. Абитуриентските балове започнаха дори от днес – и сега се виждат абитуриенти. Така че смятам, че всичко ще е наред, все пак абитуриентските балове са весели тържества. От години взимаме сериозни мерки и мисля, че вече всичко влезе в рамките на нормалното и с оглед придвижването с автомобилите, и сборните пунктове. Имаме организация за такива организирани посещения на питейните заведения и наше присъствие там“, коментира вътрешният министър. \r\nНа въпрос как ще коментира решението на главния прокурор да изиска от ДАНС данните на всички публични фигури, Маринов уточни, че това е в неговите правомощия. „И ние като министерство ще съдействаме във всяко едно отношение в рамките на нашата компетентност“, каза още той. \r\nЦветилена СИМЕОНОВА", "date": "2019.05.15", "title": "Европейски избори 2019: Министър Младен Маринов: Има сериозна организация на службите за провеждането на евроизборите и абитуриентските балове на 26 май"}
{"url": "http://www.focus-news.net/news/2019/05/15/2658300/ministar-mladen-marinov-vzeli-sme-seriozni-merki-za-ohrana-na-derbito-mezhdu-pfk-botev-i-pfk-lokomotiv.html", "text": "Взели сме сериозни мерки за охрана на дербито между ПФК „Ботев“ (Пловдив) и ПФК „Локомотив“ (Пловдив). Това каза пред журналисти министърът на вътрешните работи Младен Маринов, предаде репортер на  Агенция „Фокус“ . \r\n„Взели сме сериозни мерки, включително и с командировани служители основно от ОДМВР – Пловдив, тъй като и двата отбора са пловдивски и агитките са по-познати на пловдивски колеги“, обясни Маринов. „Предприели сме действия, дербито е изключително сериозно. Ако се сравни с дербито между ПФК „Левски“ и ПФК ЦСКА, това е с по-остър вариант. Но се надяваме, че тук съоръжението на стадиона е по-добро като капацитет и инфраструктура, защото преди тези дербита се играха в Пловдив. А там стадионите имат по-малко капацитет и се създаваше напрежение. Надявам се тук спортното съоръжение да доведе до по-нормално протичане на срещата“, каза още вътрешният министър и обясни, че полицията е подготвена. \r\nЦветилена СИМЕОНОВА", "date": "2019.05.15", "title": "Министър Младен Маринов: Взели сме сериозни мерки за охрана на дербито между ПФК „Ботев“ и ПФК „Локомотив“"}
{"url": "http://www.focus-news.net/news/2019/05/15/2658305/dimitar-georgiev-dans-v-kratki-srokove-shte-napravim-proverkata-za-nedeklarirani-smetki-imoti-i-investitsii-na-litsa-na-visshi-sluzhebni-dlazhnosti.html", "text": "В кратки срокове ще направим проверката по искането на главния прокурор за предоставяне на информация за лица на висши служебни длъжности. Това каза пред журналисти председателят на Държавна агенция „Национална сигурност“ (ДАНС) Димитър Георгиев, предаде репортер на  Агенция „Фокус“ . \r\nВъв връзка с искането на главния прокурор Сотир Цацаров ДАНС да предостави информация за недекларирани сметки, имоти и инвестиции на лица на висши служебни длъжности, Георгиев отговори, че ДАНС ще извърши всичко, което е необходимо, в координация с всички държавни институции, които имат отношение. „Когато сме готови с информацията, ще я предоставим на главния прокурор. Не е малко времето, което трябва да се провери. Надявам се в максимално бързи срокове да успеем да направим това, което е необходимо, и да извършим тази проверка“, каза още той. Георгиев обясни, че по искането ще бъде работено в кратки срокове без оглед на предстоящите избори за Европейски парламент. \r\nЦветилена СИМЕОНОВА", "date": "2019.05.15", "title": "Димитър Георгиев, ДАНС: В кратки срокове ще направим проверката за недекларирани сметки, имоти и инвестиции на лица на висши служебни длъжности"}
{"url": "http://www.focus-news.net/news/2019/05/15/2658301/rayka-hristova-regionalna-biblioteka-dimitar-talev-blagoevgrad-iskame-horata-da-chetat-poveche-knigi-zashtoto-knigata-e-nay-verniyat-priyatel-na-choveka.html", "text": "Четящите хора са умни и те са двигателите на обществото. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград по повод деня на отворените врати на библиотеката под мотото „Няма по-верен приятел от книгата“. По думите й идеята на всички инициативи на Регионалната библиотека „Димитър Талев“ се осъществяват с цел да се провокира интереса към библиотеката и да се превърне в място на срещи. „Библиотеката е културен-информационен център“, добави Райка Христова. Тя заяви, че желанието й е повече читатели да влязат в библиотеката. „Искаме хората да четат повече книги, защото четенето на книги е най-хубавото нещо и книгата е най-верният приятел на човека. Благодарение на книгата отиваш в един свят независимо дали е красив, фантастичен, приказен или пък е любовен или криминален роман“, каза още Райка Христова. Тя допълни, че е важно хората да четат. \r\nДенис НИКИФОРОВ", "date": "2019.05.15", "title": "Райка Христова, Регионална библиотека „Димитър Талев“ – Благоевград: Искаме хората да четат повече книги, защото книгата е най-верният приятел на човека"}
{"url": "http://www.focus-news.net/news/2019/05/15/2658289/ministar-biser-petkov-shte-dade-brifing-vav-vrazka-s-napravenite-promeni-v-zakonodatelstvoto-svarzani-sas-sistemata-za-zakrila-na-deteto.html", "text": "Министърът на труда и социалната политика Бисер Петков ще даде от 16.00 часа брифинг във връзка с направените промени в законодателството, свързани със системата за закрила на детето. Събитието ще се състои във фоайето на Министерството на труда и социалната политика. Това съобщиха от пресцентъра на  министерството .", "date": "2019.05.15", "title": "Министър Бисер Петков ще даде брифинг във връзка с направените промени в законодателството, свързани със системата за закрила на детето"}
{"url": "http://www.focus-news.net/news/2019/05/15/2658306/burgas-nay-noviyat-detski-hit-posveten-na-burgas-shte-otkrie-vtoroto-izdanie-na-izgrev-park-fest.html", "text": "Второто издание на „Изгрев парк фест“ отново ще представи децата творци от читалищата на Бургас от 11.00 на 18 май 2019 г. (събота) в парка на к-с „Изгрев“. Това съобщиха от пресцентъра на  Община Бургас . Събитието ще бъде открито от детска вокална група „ИзгревЧет@“ към НЧ „Изгрев 1909“ с песента „Моят град“, написана специално за групата от маестро Стефан Диомов по повод 110 – годишния юбилей на читалище „Изгрев“. С хаштаг #Разлюлейпарка и мото „Заедно творим и се забавляваме, ние сме децата на Бургас, ние сме децата на Европа“ своите артистични умения ще представят 150 деца от школите, клубовете и съставите на 15 читалища.  Арт локацията, разположена в парка на к-с „Изгрев“, ще се превърне в пространство, в което ще се срещнат традиция, съвременно изкуство и идеи за бъдещето. Децата творци ще представят модели за опазване и популяризиране на културното ни наследство, като презентират пред публика различните форми на любителско творчество, които предлагат читалищата. За да може усилията им да оставят отпечатък в дългосрочен план и след Европейската година на културното наследство – 2018.  \r\nПаралелно с концертната програма ще бъдат организирани и съпътстващи дейности – представяне на традиционни занаяти, рисуване под открито небе, библиотека в парка и други развлекателни занимания. Ще са обозначени трасета за велонадпревара, за ролери и ролкови кънки. Детско жури ще определи носител на приза „Най-атрактивен домашен любимец“. Медийни партньори на събитието са Дарик радио Бургас и БНР Бургас. Участници във второто издание на „Изгрев парк фест 2“ са децата-творци от: НЧ „Изгрев 1909“, НЧ „Ангел Димитров-1929“ кв. Сарафово, НЧ „Антон Страшимиров 1980“ кв. Черно море, НЧ „Асен Златаров 1940“, НЧ „Възраждане 1927“ кв. Рудник, НЧ „Любен Каравелов 1940“, НЧ „Паисий Хилендарски 1928“, НЧ „Пенчо Славейков 1983“, НЧ „Пробуда 1880“, НЧ „Пробуда-1929“ с. Равнец, НЧ „Просвета 1927“ кв. Долно Езерово, НЧ „Св. св. Кирил и Методий 1985“, НЧ „Съгласие 1905“ гр. Българово, НЧ „Фар-1946“, НЧ „Христо Ботев 1937“. Специални гости на празника са „На мама мястото“, ПП „Странджа“, Училище за родители „Тийн зона“ и Хип-хоп с Габи и Вивиян. „ИЗГРЕВ ПАРК ФЕСТ 2″се реализира с подкрепата на Община Бургас, ЦАУ „Изгрев“, NUHEALTH – BULGARIA, „РУБЕЛЛА“, „Алпи Комерс“ ООД, Зоомагазини „ЧИП и ДЕЙЛ“ и доброволци от Професионална търговска гимназия. Организатор на събитието е читалище „Изгрев 1909“ в рамките на програма „110 години народно читалище „Изгрев 1909“. При лоши метеорологични условия празникът ще се проведе в спортна зала „Бойчо Брънзов“.", "date": "2019.05.15", "title": "Бургас: Най-новият детски хит, посветен на Бургас, ще открие второто издание на „Изгрев парк фест”"}
{"url": "http://www.focus-news.net/news/2019/05/15/2658307/evropeyski-izbori-2019-prof-rumen-gechev-bsp-za-balgariya-balgarskoto-pravitelstvo-nyama-ikonomicheska-strategiya-dori-za-sledvashtite-3-godini.html", "text": "Какви политики ще отстояват българските евродепутати в Брюксел, след като правителството ни няма икономическа стратегия дори за следващите 3 години? Държавата трябва да има дългосрочни стратегии за развитие, за да бъдат ефективни европейските фондове\". Това каза кандидатът за евродепутат от листата на \"БСП за България\" проф. Румен Гечев на среща с работодателски и браншови организации на тема \"Ролята на държавата и европейските институции в политиката по доходите. Възможности и перспективи\", организирана от Градския съвет на БСП - София, съобщиха от пресцентъра на  партията . Той добави, че планът \"Юнкер\" прераства в \"Invest Europe\" и през следващия програмен период по него ще бъдат заделени малко над 600 млрд. евро за инвестиции. Гечев каза още, че участието на български фирми в реализацията на тези проекти е символично. По думите му причина за това е, че нямаме добри проекти, с които да печелим конкурси. \"Целият механизъм е направен така, че съвсем естествено, той облагодетелства западните фирми. Механизмът на класирането е такъв, че критериите ще бъдат толкова високи, че фирмите от Източна Европа няма да могат да ги покрият. Не трябва да се съгласяваме с това\", категоричен бе Гечев.  Кандидатът за евродепутат коментира, че затова тези българи, които отиват в новия европарламент, трябва заедно с българския бизнес да искат промени в механизмите на предоставяне на средствата. \"Няма начин в цяла Източна Европа да няма капацитет и да бъдат усвоявани 3-4 пъти по-малко средства от Германия или Финландия\", коментира още Румен Гечев. \r\n\"Често пренебрегваме неравенството като важен икономически фактор, докато обществата в Европа се разкъсват от него. Около 30% от българските граждани продължават да живеят в тежки материални лишения. Но когато говорим за Европа, всички до един се съгласяваме, че не желаем да бъдем втора категория граждани.Това обаче няма как да се случи, докато българинът продължава да е най-бедният в клуба на богатите\", каза кандидатът за евродепутат от листата на \"БСП за България\" Димитър Данчев. Той добави, че европейските избори у нас преминават при малък интерес за голяма част от българските граждани. \"Причините са вероятно различни, но основната причина е, че мнозинството от българските граждани не разбират смисъла от тези Европейски избори. \"От друга страна - ние, кандидатите, получаваме обвинения, че в нашето предизборно  говорене преобладават вътрешнополитическите теми, но това е така, защото бедността продължава да е проблем №1 за нашето общество\", каза още Данчев. Кандидатът за евродепутат коментира, че голямото предизвикателство пред Европа, днес,  е постигането на единен стандарт в качествто на живот за всички европейци. Димитър Данчев припомни, че през изминалата седмица икономисти от БАН са изчислили, че България ще достигне средния европейски жизнен стандарт след 44 години, ако запазим сегашната скорост на растеж на икономиката. \"Според същия анализ, за да имаме догонващо развитие, е нужен поне 5% годишен ръст на БВП. Ускоряването на растежа очевидно вече изисква интензивни и последователни усилия от много държавни институции за привличане на повече чужди инвестиции, реформи в образованието, здравеопазването, пенсионната система\", категоричен бе Димитър Данчев.  \r\n\"Европа е раздирана от много проблеми, противоречия и национален егоизъм. Затова всички българи сме длъжни да заявим очакванията си към представителите ни в следващия Европейски парламент\", заяви председателят на ГС на БСП - София Калоян Паргов. Той добави, че не бива да подценяваме нашето представителство в европейските институции. \"В последните месеци от работата на досегашния Европейски парламент станахме свидетели на един случай, който притесни всички ни - обсъждането на пакета \"Мобилност\". И представителите на бизнеса, и работниците са пряко засегнати от този национален егоизъм, който се проявява в Европейския съюз\", коментира Паргов. Той каза още, че политиците и бизнесът, заедно, трябва да търсят посоката и пътищата, по които българите да достигнат до онези равнища на доходи, осигуряващи им по-високо качество на живот.", "date": "2019.05.15", "title": "Европейски избори 2019: Проф. Румен Гечев, \"БСП за България\": Българското правителство няма икономическа стратегия дори за следващите 3 години"}
{"url": "http://www.focus-news.net/news/2019/05/15/2658308/zam-ministar-valentin-yovev-neobhodima-e-tsifrovizatsiya-na-stroitelniya-sektor-v-balgariya-za-da-badat-konkurentni-firmite-ni-na-svetovniya-pazar.html", "text": "Необходима е цифровизация на строителния сектор в България, за да отговорят българските фирми на изискванията на световната цифрова икономика и да се променят нагласите на преките чуждестранни инвеститори. Отлагането на необходимите действия би довело до значителен икономически дисбаланс и загуба на конкурентоспособност. Това каза заместник-министърът на регионалното развитие и благоустройството инж. Валентин Йовев, който откри десетата Европейска научно-практическа конференция ЕДА, съобщиха от пресцентъра на  министерството .  \r\nСъбитието е на тема „Условия и процеси на инвестиране, планиране, изграждане и развитие на строителната индустрия“ и се провежда в столицата.  \r\n„Съвместно с браншовите организации, академичните среди и бизнеса от областта на проектирането и строителството, както и с другите участници, свързани с бранша, е необходимо да се предприемат действия за създаване на условия за внедряване на цифровите технологии в строителния сектор у нас“, обясни Йовев и подчерта, че приоритет трябва да бъде разработването на Стратегия за цифровизацията на сектора и Национален план с конкретни мерки в областта.  \r\nПо думите му с цифровизацията ще се осигури възможност за постигане на приоритетите на Европейския съюз в областта на строителната индустрията, а именно  по-високо качество на строителството, по-бързи темпове на проектиране и изграждане, намалено енергопотребление, достъпни домове, защитена околна среда и по-високо качество на живот.", "date": "2019.05.15", "title": "Зам.-министър Валентин Йовев: Необходима е цифровизация на строителния сектор в България, за да бъдат конкурентни фирмите ни на световния пазар"}
{"url": "http://www.focus-news.net/news/2019/05/15/2658309/sofiya-zasileno-e-politseyskoto-prisastvie-na-am-trakiya-v-uchastaka-mezhdu-sofiya-i-plovdiv.html", "text": "Засилено е полицейското присъствие на АМ „Тракия“ в участъка между София и Пловдив, съобщи слушател на  Радио „Фокус“ . На всеки разклон и бензиностанция има полицейски коли с пуснати сирени.", "date": "2019.05.15", "title": "София: Засилено е полицейското присъствие на АМ „Тракия“ в участъка между София и Пловдив"}
{"url": "http://www.focus-news.net/news/2019/05/15/2658311/evropeyski-izbori-2019-krum-donchev-bsp-za-balgariya-nash-dalg-i-otgovornost-e-da-sazdadem-tsennosti-v-detsata-ni-zashtoto-te-sa-badeshteto-na-balgariya.html", "text": "Истинската Европа трябва да съхранява своите ценности и история. Навсякъде по света народите пазят своите традиции чрез песента, танца и книгата. Имах късмета да попадна на място, на което хората предават мъдростта на поколенията напред. Това каза кандидатът за евродепутат от \"БСП за България\" Крум Дончев на среща с жители на радомирските села Извор, Кленовик и Дебели лаг, съобщиха от пресцентъра на  БСП . Той добави, че всеки един народ има своите традиции, празници, обичаи, език и култура и точно те го правят уникален спрямо другите народи. \"Наш дълг и отговорност е да създадем ценности в децата ни, защото те са бъдещето на България и е от първостепенно значение да познават, да обичат и да се гордеят с историята, традициите и обичаите на хилядолетната ни държава. Най-лесният начин това да се постигне е именно чрез книгите“, заяви Дончев. \r\nКрум Дончев каза още, че е впечатлен от инициативата на Областния съвет на БСП – Перник за събиране и закупуване на книги, които социалистите  даряват на читалища в област Перник. Два пъти, съвместно с Младежкото обединение на БСП, са дарявани книги и дискове с българска народна музика и български филми на българската гимназия „Св.св. Кирил и Методий“ в гр.Димитровград – Сърбия. \"Развитието на културата в малките населени места и поддържането на традициите е работа изключително на читалищата, но за да поддържат тази дейност, те трябва да бъдат подпомагани\", каза още кандидатът за евродепутат. Той добави, че е впечатляващ и броят на дарените от началото на кампанията досега книги - от 2017 година - 1000 четива в сферата на художествената, историческата и научно-популярната литература. \r\nПредседателят на Областния съвет на БСП – Валентин Петков обеща да продължи и да доразвие започнатата инициатива и сподели, че всяка помощ е добре дошла.", "date": "2019.05.15", "title": "Европейски избори 2019: Крум Дончев, \"БСП за България\": Наш дълг и отговорност е да създадем ценности в децата ни, защото те са бъдещето на България"}
{"url": "http://www.focus-news.net/news/2019/05/15/2658316/evropeyski-izbori-2019-eva-maydel-pred-biznesa-v-svishtov-vseki-glas-za-gerb-e-glas-v-polza-na-razvitieto-na-biznesa-i-rabotnite-mesta.html", "text": "Всеки глас за ГЕРБ е глас в полза на развитието на бизнеса и работните места. Това заяви кандидатът за евродепутат от ГЕРБ Ева Майдел, която има информационен офис във Велико Търново, по време на срещи с предприемачи в Свищов на 15 май 2019 г., съобщиха от пресцентъра на  ПП ГЕРБ . \r\n„Всичко, което в ГЕРБ правим – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката и предприемачеството, за да се създават повече работни места и да има по-високи доходи. Това, което обаче ние трябва да направим е още в по-голяма степен да улесним бизнеса и предприемачите в България за достъп до европейско финансиране и до възможности за достигане на нови пазари за българските стоки и услуги. Да  създаваме условията за обучение, финасиране и развитие на българите в страната, като така задържим младите и конкурентоспособни хора в България близо до своите роднини и приятели, и едновременно с това да създаваме ефективен производствен капацитет, защото това е единствената гаранция за устойчив икономически растеж. Затова се срещаме и слушаме редовно бизнеса в цялата страна“, заяви Майдел.  \r\n„Работих за привличането на близо 800 млн. евро за българския бизнес по Плана Юнкер и за откриването у нас на първото звено за помощ при еврофинансиране. Работих по премахването на ограниченията в единния цифров пазар в Европа, което от една страна ни поставя в равно положение с останалите потребители в Европа, от друга това е условие за развиване на истински бизнес в европейския интернет, в който няма граници“, допълни Ева Майдел, която организира и подкрепя редица инициативи в област Велико Търново.", "date": "2019.05.15", "title": "Европейски избори 2019: Ева Майдел пред бизнеса в Свищов: Всеки глас за ГЕРБ е глас в полза на развитието на бизнеса и работните места"}
{"url": "http://www.focus-news.net/news/2019/05/15/2658317/starozagorski-uchenitsi-shte-se-sastezavat-po-balgarski-ezik-na-21-may.html", "text": "На 21 май от 11.00 часа в Шесто основно училище „Свети Никола“ ще се проведе общинският кръг на състезанието „Българският език е лесен и интересен“. Това съобщиха от пресцентъра на  Община Стара Загора . \r\nСъстезанието се провежда за първи път. Инициира се и се организира от Шесто основно училище „Свети Никола“ и е под патронажа на кмета на Община Стара Загора. Основната му задача е подкрепата на обучението по български език за повишаване езиковите компетентности на учениците, развиването на интереси, потребности и нагласи, свързани с усвояване на понятия и нови думи, изграждане на умения за представяне пред публика и мотивация за самостоятелно учене.  \r\nСъстезанието е предназначено за ученици от IV до VII клас. Участниците са разделени в две възрастови групи – IV – V клас и VI – VII клас. Участниците спелуват (произнасят по букви) думи, които имат особености в правописа и изговора.  \r\nВ училищните кръгове, проведени в седмицата между 22 и 25 април, се включиха  училища от Община Стара Загора, сред които - VI ОУ „Свети Никола“, ОУ „Георги Райчев“, ОУ „Кирил Христов“, XII ОУ „Стефан Караджа“, XI ОУ „Николай Лилиев“ и СУ „Васил Левски“.  \r\nВсяко училище излъчи  по двама победители /по един за всяка възрастова група/, които ще мерят сили в предстоящия общинския кръг. Той ще се проведе в навечерието 24 май Ден на българската просвета и култура и на славянската писменост.", "date": "2019.05.15", "title": "Старозагорски ученици ще се състезават по български език на 21 май"}
{"url": "http://www.focus-news.net/news/2019/05/15/2658315/dzhaz-forum-stara-zagora-otnovo-sabira-lyubiteli-na-muzikata.html", "text": "За осма поредна година Стара Загора е домакин на международния фестивал „Джаз форум Стара Загора“. Той ще се проведе от 3 до 8 юни сред античния комплекс „Августа Траяна“. Община Стара Загора организира Джаз форум Стара Загора с изключителната подкрепа на „КонтурГлобал Марица -изток 3”. Това съобщиха от пресцентъра  Общината . Мотото на тазгодишния фестивал е „Осем стъпки към безкрая на джаза!”, а програмата е обогатена с майсторски класове на гостуващи артисти и джемсешъни, както и предфестивални прояви.  \r\n„Джаз форум Стара Загора“ се утвърди като едно от най-чаканите събития в културния календар на Общината. Всяка година жителите и гостите на града имат възможност да видят на живо световни величия и знакови фигури в съвременния джаз от САЩ, Великобритания, Германия, Франция, Холандия, Италия, Австрия, Полша, Унгария, Русия, Колумбия, Мексико и др .  \r\nТова е и единственият фестивал в страната, който обръща сериозно внимание и на най-младите изпълнители. И тази година в тясно сътрудничество с НУМСИ „Хр. Морфова“ и музикалните школи в града,  техни възпитаници ще се изявят на голямата сцена редом с утвърдени български и чуждестранни джазмени. С акапелни изпълнения ще се представи „Траяна Глас квинтет“, а в заключителния концерт гост-солист е Добромир Добрев – алт саксофон, ученик от музикалното училище. \r\nПо традиция форумът започва с детска програма. На 3, 4 и 5 юни, от 11.00 часа в парк „Пети октомври” ще се провежда „Джаз за деца” с Венци Благоев - тромпет и водещ, Цветомир Цанков – вокал, Станислав Арабаджиев - пиано, Димитър Благоев – китара, Даниеле Феббо - контрабас, Мартин Хафизи – барабани.    \r\nМладата вълна във френския и италианския джаз ще представят Пиер Маркюс квартет със специалното участие на Батист Ербан (Франция) и Франческа Тандои и Даниеле Кордиско трио (Италия).  \r\n60-годишнината на пианиста и диригент на биг бенда на БНР Антони Дончев ще бъде отбелязана с негово участието. От САЩ фестивалът посреща световната знаменитост Рик Маргица, който ще вземе специално участие в проекта на Мая Нова квартет. Българската следа в джаза ще представят и BalK@N Fusion Band. По традиция фестивалната седмица закриват музикалните домакини от Военен биг бенд Стара Загора с диригент кап. Цветомир Василев. Техни солисти ще бъдат тромпетната звезда на Армения Йерванд Маргарян, Милица Гладнишка, Венци Благоев, Цветомир Цанков, Лиляна Дойчева. \r\nОбщина Стара Загора организира „Джаз форум Стара Загора“ с изключителната подкрепа на „КонтурГлобал Марица Изток 3” и със съдействието на фондация „Джазтет“.  Проявите са със свободен вход. \r\nДопълнителна информация е публикувана на   и на  \r\n„Фейсбук“ страницата -  . \r\nФестивалът ще се проведе по следната програма: 3, 4, 5 юни, 11.00 ч. парк „Пети октомври” \r\n„Джаз за деца” с Венци Благоев  \r\nВенци Благоев - тромпет и водещ  \r\nЦветомир Цанков - вокал \r\nСтанислав Арабаджиев - пиано \r\nДимитър Благоев - китара \r\nДаниеле Феббо - контрабас \r\nМартин Хафизи - барабани; 6 юни, 11.00 часа, РБ „Захарий Княжески” \r\nМайсторски клас на Батист Ербан и Пиер Маркюс квартет: Джаз импровизация и комбо състави \r\n19.30 часа, античен форум „Августа Траяна” \r\nПиер Маркюс квартет със специалното участие на Батист Ербан (Франция)  \r\nБатист Ербан – алт/сопран саксофон \r\nСимон Шивалон – пиано \r\nПиер Маркюс – контрабас/композиции \r\nТома Делор – барабани; \r\nBalK@N Fusion Band  \r\nНедялко Недялков - кавал \r\nВладимир Кърпаров - саксофон \r\nКонстантин Костов - пиано \r\nИгор Спалати (Италия) - контрабас \r\nБорислав Петров - барабани; 7 юни, 17.30 ч., РБ „З. Княжески” \r\nЛектория на Светослав Николов от Jazz FM Radio \r\n19.30 часа, античен форум „Августа Траяна”; \r\nФранческа Тандои и Даниеле Кордиско трио (Италия) \r\nФранческа Тандои – пиано и глас \r\nДаниеле Кордиско – китара \r\nДаниеле Сорентино – контрабас \r\nДжовани Кампанела – барабани; \r\nМая Нова квартет със специалното участие на Рик Маргица (САЩ) \r\nМая Нова - вокал \r\nРик Маргица - тенор саксофон \r\nЛюбо Цанев - пиано \r\nДимитър Карамфилов - контрабас \r\nСтефан Горанов - барабани; 8 юни, 19.30 ч, античен форум „Августа Траяна” \r\nАнтони Дончев 6UP със специалното участие на Георг Брайншмид (Австрия) \r\nАнтони Дончев - пиано \r\nАтанас Хаджиев - кларинет/саксофон \r\nВенцислав Благоев - флюгелхорн \r\nАлександър Логозаров - китара \r\nГеорг Брайншмид - контрабас \r\nМартин Хафизи – барабани; \r\nТраяна Глас квинтет \r\nЦвети Христова, Люси Георгиева, Грета Станева, Станимира Ботевска, Станчо Станчев; \r\nВоенен биг бенд Стара Загора с диригент кап. Цветомир Василев, със специалното участие на Йерванд Маргарян (Армения) - тромпет \r\nВенцислав Благоев - тромпет  \r\nМилица Гладнишка - вокал \r\nЦветомир Цанков - вокал \r\nЛиляна Дойчева - вокал \r\nДобромир Добрев - алт саксофон. Фестивални джемсешъни с \"Лайв Зара Джазтет\" на 6, 7 и 8 юни, от 22.30 часа, в ресторант „При кмета“.", "date": "2019.05.15", "title": "„Джаз форум Стара Загора“ отново събира любители на музиката"}
{"url": "http://www.focus-news.net/news/2019/05/15/2658298/desislava-taneva-e-noviyat-ministar-na-zemedelieto-hranite-i-gorite-obzor.html", "text": "Десислава Танева е новият министър на земеделието, храните и горите. Тя заема мястото на подалия оставка Румен Порожанов, който се оттегли от поста заради започнало разследване за злоупотреби с европейски средства в ДФ „Земеделие“, когато институцията е била ръководена от него. В мотивите си за напускане Порожанов заяви, че не желае атаката срещу него да влияе на работата на правителството и оставката му бе приета още същия ден от премиера Бойко Борисов. Министър-председателят обясни, че зам.-директорът на фонд „Земеделие“ Иванка Багдатова-Мизова, която по негово настояване преди две седмици подаде оставка заради това, че телефонът ѝ бе обявен в сайт за резервации на къща за гости, все още е на работа и това е „ускорило оставката“ на Порожанов. \r\nДесислава Танева, която заемеше поста на министър на земеделието и горите в предишния кабинет на Борисов, е лична номинация на премиера. Със 121 гласа „за“ и 5 „против“ парламентът прие оставката на Порожанов и  назначи на негово място Танева. \r\nСлед полагането на клетва в парламента тя заяви, че Иванка Багдатова-Мизова ще напусне ДФ „Земеделие“ и добави, че със сигурност ще има промени в политическия екип. Танева обяви, че първите ѝ действия като министър ще бъдат за решаването на ежедневните проблеми на земеделците. „Аз съм човек, който е познат, включително и от предходния ми мандат в министерството. Следвам политиките на открит диалог, на програма, на планиране“, обясни Танева и изтъкна, че ще следва политиката в земеделието на ГЕРБ и голямата управленска коалиция. По думите ѝ МЗХГ е най-тежкото министерство. „Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагане от Европа, което не може да стигне степента на опростяване, която се желае от тях, защото трябва да спазваме процедури, правила“, коментира Танева и обясни, че земеделието е най-рисковата работа, тъй като зависи от природата, срещу която решение няма. Според нея новата Обща селскостопанска политика ще бъде още по-добра от сегашната. „Тя ще позволи на страните членки още по-добре да се съобразят с националните спецификите. Периодът, в който ние ще попаднем след европейските избори, независимо кой ще управлява, ще е ключов за това как ще се отрази новият програмен период в нашия сектор. Много е важно да се идентифицират проблемите и акцентите, за да се постигне подобряване на земеделието и живота на селските райони“, добави тя. \r\nОставката на Румен Порожанов и назначаването на Десислава Танева предизвикаха редица коментари. Депутатите от ДПС бяха единствените, които гласуваха „против“ с мотив, че смяната няма да промени ситуацията и моделът на управление. Народният представител от ДПС Халил Летифов заяви, че управляващото мнозинство е на националисти и популисти. Според лидера на НФСБ Валери Симеонов оставката на Румен Порожанов е закъсняла. „Аз съм искал по-рано смяната му пред премиера Бойко Борисов по темата за явния лобизъм, който беше приложен по промяната на наредбата за училищен плод и мляко“, заяви той. Зам.-председателят на ВМРО Искрен Веселинов, че от партията не са разочаровани от оставката, тъй като с Порожанов са имали различни виждания за земеделския сектор. Според зам.-председателя на ПГ на „БСП за България“ Христо Проданов оставката е заслужена, но закъсняла. По думите му тя е поредното доказателство за двойния аршин, с който мерят управляващите.", "date": "2019.05.15", "title": "Десислава Танева е новият министър на земеделието, храните и горите (ОБЗОР)"}
{"url": "http://www.focus-news.net/news/2019/05/15/2658319/evropeyski-izbori-2019-kandidatat-za-evrodeputat-ot-gerb-lilyana-pavlova-podkrepyame-mestnite-vlasti-za-uspeshni-partnyorstva-za-razvitie-na-obshtestvoto-i-naselenite-mesta.html", "text": "Работим за повече европейска подкрепа за гражданите и по-малко регулации за бизнеса в ЕС, защото Европа е на хората и трябва да бъде максимално близо до тях. Това заяви кандидатът за член на Европейския парламент от листата на ГЕРБ и СДС и варненски народен представител Лиляна Павлова в приветствието си към участниците в конференцията „Моята Европейска община”, съобщиха от пресцентъра на  ПП ГЕРБ . В събитието, което се провежда в Аксаково, се включиха гости от Италия, Словения, Португалия. Съвместно с българските общини Аксаково и Дългопол те осъществяват проект по програма „Европа на гражданите” към Европейската комисия. В рамките на последователно реализираните през годините проекти е създадена партньорска мрежа, в която вече участват 12 града от Европа. \r\n„Това е Европа, която ни обединява. Неслучайно и първото Българско председателство на Съвета на ЕС се проведе под мотото „Съединението прави силата”. За да е стабилна и сигурна, за да е просперираща Европа, не трябва да се делим на богати и бедни, на малки и големи, на Север и Юг, нито пък на Изток и Запад. Важно е да сме обединени, да насърчаваме успешните партньорства, които допринасят за развитието на обществото и населените места, за обмен на добри практики”, коментира Павлова, която оглавяваше министерството, отговарящо за европредседателството ни. По думите й през новия мандат Европейският парламент трябва да направи така, че еврофондовете да бъдат още по-достъпни, за да могат още повече хора и населени места да получат подкрепа чрез тях.  \r\nЛиляна Павлова поздрави кметовете на Аксаково и Дългопол – инж. Атанас Стоилов и Георги Георгиев за усилията, които полагат за привличането на евросредства. С европейската солидарност, с активната местна власт и с подкрепата на правителството се постигат резултатите, които всички европейски граждани очакват, изтъкна кандидатът за евродепутат. Тя пожела на участниците във форума да пазят ценностите и културното многообразие в ЕС. „Защото обединена Европа е визия за просперитет и сигурност, но не трябва да забравяме кои сме и да съхраняваме традициите и културата си”, заключи Лиляна Павлова.", "date": "2019.05.15", "title": "Европейски избори 2019: Кандидатът за евродепутат от ГЕРБ Лиляна Павлова: Подкрепяме местните власти за успешни партньорства за развитие на обществото и населените места"}
{"url": "http://www.focus-news.net/news/2019/05/15/2658320/evropeyski-izbori-2019-kandidatat-za-evrodeputat-ot-bsp-za-balgariya-krum-donchev-pochete-pametta-na-voinite-dali-zhivota-si-v-bitkite-za-osvobozhdenieto-na-samokov.html", "text": "Кандидатите за ЕП от листата на БСП Крум Дончев, Момчил Неков и Цветелина Пенкова почетоха загиналите воини, дали живота си в битките за освобождението на град Самоков. Това съобщиха от пресцентъра на  БСП . Еврокандидатите поднесоха цветя на паметника „Кръста“ в знак на признателност. \r\nНа честването освен събралите се ученици и учители присъстваха още Архиерейският наместник отец Михаил Колев, кметът на община Самоков Владимир Георгиев, народните представители Иван Ченчев и Радослав Стойчев, възстановка на патриотичните клубове „Чакър войвода“ – Самоков и съюз „Единение“ – София. \r\n„За мен Самоков има специално място в моето сърце, не само заради любовта ми към балкана, но и защото свързвам този район с рали „България“. Именно тук спечелих две от моите победи през 2008 и 2014 г. За мен е чест да бъда тук в памет на загиналите освободители и да споделя този момент с гражданите на град Самоков“, сподели Дончев с обществеността, която се бе събрала да отбележи годишнината. \r\nНа този ден Самоков чества 141 години от Освобождението си. В местността, където днес се издига паметникът „Кръста“, самоковци са посрещнали руските войски, които освобождават града от турското робство. Всяка година тук се отдава признателност към войните, дали живота си в битките за освобождението на Самоков. Паметта към историята е това, което ни съхранява като народ и като нация и наш дълг е да отдаваме признателност към тези, които са дали живота си, за да я има днес България. Тогавашният блян за свобода намира своето измерение днес. Свободни сме да избираме вярата си, мечтите си, да живеем достойно и да разполагаме с живота си. В името на паметта на загиналите и в името на българската идентичност на идните поколения, нека съхраним историята ни такава, каквато е била в действителност и я опазим от всякакви вмешателства. Вечна памет на героите!", "date": "2019.05.15", "title": "Европейски избори 2019: Кандидатът за евродепутат от „БСП за България“ Крум Дончев почете паметта на воините, дали живота си в битките за освобождението на Самоков"}
{"url": "http://www.focus-news.net/news/2019/05/15/2658322/eso-postavi-ofitsialno-nachalo-na-stroitelstvoto-na-vatreshen-elektroprovod-400-kv-mezhdu-maritsa-iztok-i-burgas.html", "text": "Електроенергийният системен оператор постави официално начало на строителството на вътрешен електропровод 400 kV между Марица Изток и Бургас. Това съобщиха от пресцентъра на  ЕСО . Със старта на строителството на вътрешен електропровод 400 kV между Марица Изток и Бургас Електроенергийният системен оператор решително продължава реализацията на петте проекта от общ европейски интерес, които дружеството осъществява в рамките на Регламент 347/2013 за развитие на трансевропейската енергийна инфраструктура. \r\nЕлектропроводът е с дължина 150 километра и свързва подстанция Марица Изток с подстанция Бургас. Той е част от вътрешната 400-киловолтова преносна електрическа мрежа на България. \r\nВъздушната линия е част от Група проекти „България – Гърция“, които са от общ интерес, съгласно Регламент 347/2013.  Проектът е от ключово значение за реализацията на приоритетния електроенергиен коридор “Север – Юг” и за изграждане на трансевропейската енергийна инфраструктура.  \r\nЕлектропроводът е от общосистемно значение за Република България и повишава сигурността на работа на преносната система.   \r\nЗа осъществяване на инвестициите е привлечено финансиране от европейския „Механизъм за свързване на Европа“ в размер на 60 млн. лева за изграждане на новия вътрешен електропровод 400 kV между п/ст Марица Изток и п/ст Бургас.   \r\nТрасето на новата ВЛ 400 kV преминава през територията на осем общини Гълъбово, Тополовград, Тунджа, Елхово, Стралджа, Карнобат, Камено и Бургас. \r\nНа церемонията за официалния старт на строителството на новия вътрешен електропровод 400 kV между Марица Изток и Бургас присъстваха представители на Изпълнителната агенция „Иновации и мрежи“ към Европейската комисия, народни представители от региона, членове на Комисията за енергийно и водно регулиране, ръководството на ЕСО, областният управител на Ямбол Димитър Иванов и представители на местната власт.  \r\nПреди официалния старт на изграждането на електропровода представителите на Европейската комисия посетиха подстанция „Бургас“, за да се запознаят с напредъка на строителството на съоръженията за присъединяване на вътрешен електропровод 400 kV между Добруджа и Бургас. Неговото начало беше поставено през месец ноември 2018 година в присъствието на представителите от Изпълнителната агенция „Иновации и мрежи“ към Европейската комисия и Министерството на енергетиката.", "date": "2019.05.15", "title": "ЕСО постави официално начало на строителството на вътрешен електропровод 400 kV между Марица Изток и Бургас"}
{"url": "http://www.focus-news.net/news/2019/05/15/2658321/tri-pati-po-malko-uchenitsi-sa-otpadnali-ot-obrazovatelnata-sistema-za-godina-obzor.html", "text": "Близо три пъти по-малко деца и ученици са напуснали образователната система през тази учебна година спрямо предходната. Броят им е 5200, докато през миналата са били 14 058, сочат представените в Министерския съвет данни от работата по Междуинституционалния механизъм за обхват. За две години в детските градини и училищата са върнати или записани за първи път над 40 000 деца и ученици.  \r\nНа брифинг в Министерски съвет вицепремиерът Томислав Дончев определи работата по Механизма като успешна и подчерта, че държавата е решителна в усилията си. Той обясни, че през втората година от функционирането на Механизма екипите от учители, социални работници, полицаи, медиатори и други специалисти са се фокусирали върху приобщаване на новоотпадналите, както и върху ранния обхват на 5, 6 и 7-годишните деца. „Бяха направени 81 346 посещения на адрес, голяма част от които на ученици с голям брой отсъствия по неуважителни причини. Върнатите или записани за първи път в детска градина или училище през учебната 2018/2019 г. са 19 077. От тях 18 255 посещават редовно учебните занятия. Освен децата в задължителна училищна възраст (7-16 г.) са обхванати 577 младежи на 17 г., 453 – на 18 г., и 322 на 19 г.“, обясни Томислав Дончев. \r\nОт системата повторно са отпаднали 822 деца и ученици. Основните причини са ниска социализация и недостатъчно приобщаване към училищния живот, слабо владеене на български език, затруднения при усвояването или слаб интерес към учебния материал, ниската грамотност на родителите, ранните бракове и други. На семействата, които не изпращат децата на детска градина или училище, са били съставени 326 акта за административни нарушения. Издадени са и 85 наказателни постановления. Според министъра на образованието Красимир Вълчев този инструмент не е достатъчно ефективен, тъй като сигналите за непосещаващи училище деца са били 11 000 в последната година. Спрените, прекратени или намалени семейни помощи за натрупани над пет неизвинени отсъствия от септември 2018 г. до януари 2019 г. са в размер на 2 162 108 лв. Предстои средствата да бъдат предоставени на 2434 детски градини и училища, в които се обучават тези деца. С тях могат да се организират допълнителни обучения по различни предмети, допълнителни консултации, както екипна работа между учители и други педагогически специалисти.  \r\nМинистърът на труда и социалната политика Бисер Петков съобщи, че ще бъдат направени промени в Наредбата за целевите помощи за отопление с цел да се обвържат с посещението на учебни занятия. По думите му ще бъдат обособени нови три групи хора, в които ще влизат родителите на деца от 5 до 16 г., които не ходят на училище. Предложението е те да имат по-ограничен достъп до помощи за отопление без да бъдат лишавани от тях.  \r\n„Предстои работата по Механизма за обхват да бъде насочена в по-голяма степен към ежедневната посещаемост“, подчерта министър Красимир Вълчев и уточни, че в същото време учебният процес трябва да е ориентиран към придобиване не само на знания, но и на умения. „Учителят не трябва да е лектор, а да провокира учениците да учат. Те трябва да са активни участници в процеса на обучение, да търсят информация, да я анализират и да могат да боравят с нея“, допълни той.  \r\nПрез 2019 г. по Национална програма „Заедно за всяко дете“ са отпуснати 300 000 лв. за допълнително финансиране на работата на екипите по обхват. Одобрени са две нови програми, които подкрепят образователните институции и общините за включването на децата и учениците в образователния процес. Ще се финансират дейности за постъпващите за първи път в детска градина и техните родители, както и програми на общините за образователна десегрегация. Стартират и два нови проекта по Оперативна програма „Наука и образование за интелигентен растеж“, насочени към обхвата и приобщаването на деца в задължителната предучилищна и училищна възраст и предотвратяване на отпадането.", "date": "2019.05.15", "title": "Три пъти по-малко ученици са отпаднали от образователната система за година (ОБЗОР)"}
{"url": "http://www.focus-news.net/news/2019/05/15/2658323/stolichniyat-obshtinski-savet-reshi-ulitsa-v-stolitsata-da-nosi-imeto-na-dimi-panitsa.html", "text": "На 16 май от 9.30 часа ще бъде обявено именуването на улицата, пред родния дом на известния Дими Паница. Решението улицата между бул. „Цар Освободител“ и едноименния площад да бъде наречена на името на бележития българин беше взето от Столичния общински съвет. Това съобщиха от пресцентъра на  Столична община . \r\nКметът на София Йорданка Фандъкова ще присъства на събитието. Поканени са Н. Пр. Ерик Льобедел, посланик на Франция, Марина Фон Кристиерсън, племенница на Дими Паница, както и близкият му приятел проф. Минко Балкански. Сред гостите ще бъдат представители на Американския университет в България (АУБ), Българското училище за политика „Димитър Паница“, Института за изследване на близкото минало и други институции, основани и вдъхновени от Дими Паница. Водещ на церемонията ще бъде Елена Маринова, член на Настоятелството на АУБ и президент на Мусала Софт.  \r\nСъщевременно в Ларгото ще бъде наредена открита изложба, която ще запознае жителите и гостите на столицата с живота, делото и приноса на Дими Паница. В изложбата, посветена на Дими Паница, столичани и гости на града ще могат да разгледат редки снимки от Фондация „Свободна и демократична България“, чието основаване бележи началото на обществената и дарителска дейност на Дими и съпругата му Ивон у нас, както и черно-бели фотографии от основаването на Американския университет в България. Включени са и слабо известни факти: той проучва, а в последствие инициира създаването на „Джуниър Ачийвмънт“ България, а ролята му за АУБ не се изчерпва с основаването на висшето учебно заведение и участието му в Настоятелството, защото той и съпругата му Ивон имат основен принос за създаването на библиотеката на университета, която днес е една от най-големите англоезични библиотеки в Югоизточна Европа. Изложбата се организира с подкрепата на Столична община и Музея за история на София.", "date": "2019.05.15", "title": "Столичният общински съвет реши улица в столицата да носи името на Дими Паница"}
{"url": "http://www.focus-news.net/news/2019/05/15/2658314/ria-novosti-poroshenko-podpisa-zakona-za-ukrainskiya-ezik-kato-edinstven-darzhaven.html", "text": "Действащият президент на Украйна Петро Порошенко заяви в ефира на телевизия „112 Украина“, че е подписал закона за изключително използване на украинския език във всички сфери на живота, предава  РИА Новости . \r\nДържавният глава отбеляза, че законът е балансиран внимателно. \r\n„Той е дотолкова проверен, че нито една политическа сила, която стои на държавно патриотически позиции, не би имала основания да го преразгледа. Няма основания“, заяви Порошенко. \r\nПо-рано документът бе подписан в залата на парламента от председателя на Върховната Рада Андрей Парубий, след като законът бе приет на 24 април. \r\nДепутатите от опозицията внесоха постановление в Радата за отмяна на закона, тъй като, според тяхното мнение, е нарушена процедурата за приемането му, а самият той не отговаря на Конституцията. По този начин председателят не можеше да подпише документа и да го предаде на президента, докато парламентът не разгледа това постановление. \r\nПревод и редакция:", "date": "2019.05.15", "title": "РИА Новости: Порошенко подписа закона за украинския език като единствен държавен"}
{"url": "http://www.focus-news.net/news/2019/05/15/2658324/evropeyski-izbori-2019-kandidatat-za-evrodeputat-ot-gerb-nikolay-dikov-blagodarya-na-prepodavatelite-si-za-nay-vazhniya-urok-da-ucha-i-da-bada-podgotven-za-utreshniya-den.html", "text": "Кандидатът за евродепутат Николай Диков днес бе специален гост на изпращането на Випуск 2019 на неговата гимназия – СУ „Иван Вазов“, в родната Стара Загора. Директорът Динко Цвятков, който е бил учител на Диков, го представи като скромен с успехите си човек. „В качеството си на общински съветник, той е един от хората, които с много усилия промениха облика на града ни“, каза директорът на старозагорското училище. Голямо признание за бившия възпитаник на СУ „Иван Вазов“ бе удостояването му с наградата „Достоен Вазовец“. \r\nНиколай Диков, който е и председател на Постоянната комисия по спорт и младежки дейности в Общинския съвет, сподели пред абитуриентите, че най-хубавите години са ученическите. „Преди няколко дни, докато разглеждах сградата на училището, в която тече ремонт, ме връхлетяха много спомени – за приятелствата, за пакостите, за това как учителите ни „натискаха“ да си учим уроците. Благодаря на преподавателите си за този най-важен урок – да уча, за да бъда подготвен за утрешния ден“, сподели Диков. „Скъпи абитуриенти, вървете смело напред и знайте, че само свободният по дух човек, който е уверен в знанията си, може да промени света“, каза още кандидатът за евродепутат пред завършващите и им пожела попътен вятър в живота. \r\nИзпращането на зрелостниците се състоя в общинската спортна зала „Иван Вазов”, която се намира в двора на училището. Тя бе построена през 2013 г. по време на второто правителство на ГЕРБ. В нея са инвестирани над 2 000 000 лв. от спортното министерство и общината. Модерната зала за баскетбол, волейбол и футбол се използва от всички спортисти в града. Тя е построена върху площ от 1350 кв. м и е с капацитет близо 600 места. \r\nСУ „Иван Вазов” в момента се реновира с европейски средства по ОП „Региони в растеж”. Стойността на цялостния ремонт е близо 2 млн. лв. В Стара Загора през последните години са ремонтирани почти всички училища, детски градини и ясли. Голяма част от тях са обновени с подкрепата на Европа. С усилията на общинското ръководство и благодарение на европейската солидарност, Стара Загора разполага с модерна образователна и спортна инфраструктура, което даде възможност да бъде „Европейски град на спорта“ за 2017 г.", "date": "2019.05.15", "title": "Европейски избори 2019: Кандидатът за евродепутат от ГЕРБ Николай Диков: Благодаря на преподавателите си за най-важния урок – да уча и да бъда подготвен за утрешния ден"}
{"url": "http://www.focus-news.net/news/2019/05/15/2658325/reuters-turtsiya-obsazhda-sazdavane-na-rabotna-grupa-za-s-400-sas-sasht-otlagane-na-dostavkite-ne-e-v-dnevniya-red.html", "text": "Турция обсъжда със САЩ създаването на работна група за оценяване на въздействието от покупката на руски зенитно-ракетни системи С-400, но няма да отлага доставката им, заяви министърът на външните работи Мевлют Чавушоглу в сряда, предава  Reuters . \r\n„Обменяме мнения за това и ще продължим да го правим. Трябва да решим дали ще има работна група или не“, заяви първият дипломат на Анкара. „Разговорите продължават, все още няма нищо сигурно“, добави той. \r\n„На този етап не може да има отлагане или отмяна на поръчката, но това не е и в дневния ред“, добави Чавушоглу. \r\nПревод и редакция:", "date": "2019.05.15", "title": "Reuters: Турция обсъжда създаване на работна група за С-400 със САЩ, отлагане на доставките не е в дневния ред"}
{"url": "http://www.focus-news.net/news/2019/05/15/2658328/evropeyski-izbori-2019-kandidatat-za-evrodeputat-ot-gerb-andrey-novakov-mnogo-lesno-se-govori-za-evropa-kogato-vizhdame-rezultatite-ot-neynata-podkrepa.html", "text": "Много е лесно да обясня какво е Европа, както и смисъла от Европейския съюз, когато само с поглед, на 500 м, се виждат резултатите от поне 10 реализирани проекта. Това каза кандидатът за евродепутат Андрей Новаков в село Ягода, община Мъглиж, съобщиха от пресцентъра на  ПП ГЕРБ . Новаков бе заедно с Николай Диков, който също е част от листата на ГЕРБ за предстоящите избори за Европейски парламент, за да се включат в официалното откриване на изцяло рехабилитирана улица в мъглижкото село. Проектът включва ремонт на главен водопроводен клон, цялостно асфалтиране на уличното платно и подмяна на тротоарните площи. Стойността е 1 155 000 лв., средствата са отпуснати от Министерство на регионалното развие и благоустройството. По време на откриването стана ясно, че и други улици ще бъдат ремонтирани и още 1.3 км от водопроводната мрежа обновени, което се случва благодарение на европейската солидарност. \r\n„Важно е Европа да бъде на регионите, да се усеща от всеки един човек. Тук не се е случвало нищо от 50 години насам, а днес имаме обновени площад, улици, стадион, много други неща, които са важни за всеки един от нас. Това е първото ми посещение в Ягода, но съм сигурен, че няма да е последното. Ваш приятел и посланик съм“, подчерта Андрей Новаков. \r\nТой допълни, че кметът на Мъглиж Господин Господинов и екипът му са получавали и няма да спрат да получават регионална, държавна и европейска подкрепа, защото само с обща и координирана работа се постигат добри резултати. \r\n„Убеден съм, че съм част от най-добрата листа, съставена от кандидати, които ще отнесат всеки един регионален въпрос до Европейския парламент. Вярвам на Андрей Новаков, защото той е бил пример точно за това – темите, които вълнуват нас тук, да бъдат включени в европейския диалог, за да имат своето решение“, допълни и Николай Диков. „Като общински съветник през последните осем години разбрах, че е от ключово значение да имаме нашия глас в ЕС. Затова е и моя кауза да осигурим дългосрочна и стабилна работа на енергийния комплекс „Марица изток“, както и на целия ни регион“, категоричен бе Диков. \r\nАндрей Новаков подчерта, че ще отстоява бъдещето не само на източномаришката енергетика,  но и на цялата старозагорска област. „Хората, които дават честния си труд, заслужават подкрепа, дължа им го“, заяви той. \r\nЗаместник-кметът на Мъглиж  д-р Душо Гавазов поздрави кандидатите за представители в Европейски парламент за усилията и помощта до този момент и изрази убеждението си, че това няма да се промени. Той допълни, че предстои ремонт и на други улици, както и внедряването на мерки за енергийна ефективност на сградата на общинската администрация. „В Мъглиж ще бъде изградено и футболно игрище с изкуствена настилка, отново чрез оперативните програми“, допълни д-р Гавазов. Той припомни още, че през изминалия програмен период е извършен ремонт на читалища в селата Ягода, Ветрен, Тулово и Дъбово. Рехабилитация е имало и за водопроводна и пътна мрежа в общината. \r\nЗаедно с кандидатите за евродепутати Андрей Новаков и Николай Диков бе и областният координатор на партията Пламен Йорданов. Заедно те се срещнаха и с жители на селото в местното читалище.", "date": "2019.05.15", "title": "Европейски избори 2019: Кандидатът за евродепутат от ГЕРБ Андрей Новаков: Много лесно се говори за Европа, когато виждаме резултатите от нейната подкрепа"}
{"url": "http://www.focus-news.net/news/2019/05/15/2658326/sofiya-arhitekti-ot-italiya-frantsiya-rusiya-turtsiya-rumaniya-i-balgariya-sa-podali-oferti-za-uchastie-v-konkursa-za-nov-oblik-na-pl-sv-nedelya.html", "text": "14 оферти от архитектурни колективи от България, Италия, Франция, Румъния, Русия и Турция са подадени в международния конкурс за идеен проект за обновяване на площад „Св. Неделя“ в историческия център на София. Най-много са българските и италианските екипи, има по едно предложение от френски, румънски, турски и руски архитекти. Това съобщиха от пресцентъра на  Столична община .  \r\nОфертите бяха отворени в  НАГ на 14 май, са само заявка за участие, в която архитектурните колективи представят единствено своя професионален опит до момента.  На 20 и 21 юни тази година журито от 15 души ще проведе финално заседание, на което ще  селектира 7 от тях  и ще покани авторите да разработят проекти за обновлението на площада. След това предложенията ще бъдат класирани, като този, който ще получи първа награда ще получи и покана от Столичната община за реализация на проекта. Подобен конкурс с ограничено участие и на два етапа се провежда за първи път у нас през последните години, независимо, че е световна практика. \r\nСамата реконструкция на „Св. Неделя“, според работния график, се предвижда да започне през 2020 година.    \r\nВ международното жури участват специалисти от цял свят, които са безспорни авторитети в своите области. Съгласие да са част от него са дали и изявени българи, сред които арх. Георги Дойчинов, който работи в Германия и Австрия,  арх. Адриана Начева, чието студио е в Лондон и тя е в Топ 8 на жените архитекти в света, председателят на Камарата на българските архитекти арх. Борислав Игнатов, който има 10 години опит в архитектурни проекти в САЩ, Галина Тачиева, която има множество реализирани проекти в САЩ, Русия и Латинска Америка и доц. Йорданка Кандулкова,  международно признат специалист по опазване на културното наследство. Сред участниците от чужбина е  Мартин Аарц, директор на отдела по градоустройство на общината в Ротердам, сред чиито проекти е реконструкцията на историческия център на Ротердам, главният архитект на Варшава Марлена Хапах, директорът на департамента по териториално планиране и градско развитие на Тирана Йони Бабоци, главният архитект на Москва Сергей Кузнецов. Член на журито е италианският архитект Паоло Дезидери, сред чиито работи са високоскоростната жп гара в Казабланка и новата опера във Флоренция, както и неговият колега  Сотирис Цолус, архитект от Атина, който в момента ръководи RMJM Dubai. В журито е основателят и главен редактор на ArchDaily Дейвид Басулто, а от страна на Столичната община участва Малина Едрева, председател на постоянната комисия по образование, наука, култура и културно многообразие към СОС.  Всички членове на журито са и преподаватели или гостуващи лектори в световно известни университети.    \r\nСтоличната община обяви международния конкурс за обновяването на „Св. Неделя“ през миналата година. Основното изискване в него е запазване на историческия му характер, създаване на връзка между пешеходните пространства, съвременен градски дизайн, достъпна среда и икономическа целесъобразност.", "date": "2019.05.15", "title": "София: Архитекти от Италия, Франция, Русия, Турция, Румъния и България са подали оферти за участие в конкурса за нов облик на пл. „Св. Неделя“"}
{"url": "http://www.focus-news.net/news/2019/05/15/2658327/shumen-vitseprezidentat-iliyana-yotova-razgovarya-sas-studenti-v-grada-za-predizvikatelstvata-pred-evropeyskiya-proekt.html", "text": "Вицепрезидентът Илияна Йотова разговаря със студенти в Шумен за предизвикателствата пред европейския проект в аулата на Шуменския университет „Епископ Константин Преславски“, предаде репортер на  Радио „Фокус“-Шумен . Срещата е част от поредицата студентски лаборатории „Тема: Европа“. „Нашата цел е откровен разговор с тези, които утре ще строят европейските общества в своите страни, ще строят европейския проект със своите предложения за промяна. Младите хора са носители на нови идеи, те имат особено критично мислене, имат своето виждане, възможностите, силите и аргументите да ги отстояват“, заяви Илияна Йотова.  \r\nТя поздрави студентите за активното им участие в предварителните анкети и посочи, че трите основни проблема, които виждат младите хора в Европейския съюз, са свързани със справедливостта и борбата с корупцията, на второ място - социалната политика, увеличаването на доходите и борбата с бедността, и голямата тема за сигурността. „Европейският съюз се развива като съюз на мира. Ние, съвременните поколения, свикнахме, че мирът е даденост. Днес, за съжаление, немалкото конфликти и войни в световен мащаб, ни карат да се замисляме дали за мира не трябва да се борим с новите механизми и средства, така както са го правили нашите предшественици“, каза Илияна Йотова.  \r\nТя посочи, че 2008 година се счита за най-лошата година в развитието на Европейският съюз. „Това е годината на най тежките кризи-икономическа, социална, кризата с миграцията и бежанците. Това постави европейските граждани пред много сериозни предизвикателства и решения. За нас сега 2008 година е равнозначна с Голямата депресия 1929 година. 10 години по-късно можем да кажем, че не беше намерен политическият отговор от Европейския съюз за по-бързото преодоляване на тази криза, която изхвърли стотици хора от европейските държави на улицата, без перспекитива и без работа. В Гърция и Испания младежката безработица прехвърли критичните 56-57%. До този момент моята преценка е, че ние не сме намерили адекватните, добрите и работещи решения за справяне с мигрантската и бежанска криза. Не сме ги намерили на европейско ниво. Европа закъсня с решаването и с мерките за справяне с бежанската криза“, заяви Илияна Йотова.  \r\nПо думите й в 2019 година европейският проект се нуждае от сериозна промяна - в начина, по който се вземат решенията, в съдържанието на политиките и сериозна реформа по отношение дейността и механизмите, по които действат институциите. „Ако днес сме наистина убедени европейци, ако днес искаме да променим нещо, моята мечта и надежда е да го направите именно вие, младите хора. С вашата степен на информираност, с вашия критичен поглед, с амбицията на младия човек да променя света около себе си“, заяви Йлияна Йотова.  \r\nТя посочи, че  най-сериозното оръжие срещу евроспектицизма е сериозна програма за действие с конкретни срокове и със съдържателни политики. „Те не могат да бъдат измислени в един кабинет, в една среща, независимо на колко високо ниво е. Промените и политиките трябва да се мислят от европейските граждани“, каза още Илияна Йотова. Вицепрезидентът заяви, че след формирането на новия Европейски парламент ще бъде организирана публична дискусия за посланията, отправени от политиците, за желанията и мнението на младите хора и за това дали има пресечна точка на тези интереси и предложения. \r\nИвелина ИВАНОВА", "date": "2019.05.15", "title": "Шумен: Вицепрезидентът Илияна Йотова разговаря със студенти в града за предизвикателствата пред европейския проект"}
{"url": "http://www.focus-news.net/news/2019/05/15/2658329/nimh-vodnite-kolichestva-v-gornoto-i-sredno-techenie-na-reka-struma-i-pritotsite-i-reka-dzherman-i-reka-eleshnitsa-sa-okolo-pragovete-za-visoki-vodi.html", "text": "Водните количества на реките в Западнобеломорския басейн са около и под праговете за средни води, само тези в горното и средно течение на река Струма и притоците й река Джерман и река Елешница са около праговете за високи води, сочи справка на сайта на  Националния институт по метеорология и хидрология  (НИМХ). През последното денонощие нивата на наблюдаваните реки във водосбора на река Струма са се повишили, вследствие на валежи, а тези във водосбора на река Места са останали без съществени изменения. По-значителни повишения са регистрирани на река Елешница при село Ваксево (+ 30 см) и на река Соволянска Бистрица при село Гърляно (+28 см). Регистрираните колебания на речните нива за водосбора на река Места са от -2 см до +4 см, а в останалата част от водосбора на река Струма от -4 см до +16 см. Днес и през следващите 3 дни в резултат на валежи ще има краткотрайни повишения на речните нива в басейна.", "date": "2019.05.15", "title": "НИМХ: Водните количества в горното и средно течение на река Струма и притоците ѝ река Джерман и река Елешница са около праговете за високи води"}
{"url": "http://www.focus-news.net/news/2019/05/15/2658313/evropeyski-izbori-2019-gerb-i-sds-predstavyat-listata-si-za-evropeyskite-izbori-na-16-may-v-lovech.html", "text": "В Ловеч на 16 май 2019 г. (четвъртък) от 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. Това съобщиха от пресцентъра на  ПП ГЕРБ . В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева.   \r\nОт 15.00 часа същия ден на 1 ет. в Барокови къщи в Ловеч Ева Майдел ще се срещне с представители на бизнеса.", "date": "2019.05.15", "title": "Европейски избори 2019: ГЕРБ и СДС представят листата си за европейските избори на 16 май в Ловеч"}
{"url": "http://www.focus-news.net/news/2019/05/15/2658332/paralamentarnata-komisiya-po-otbrana-glasuva-sazdavaneto-na-savmestno-komandvane-na-spetsialnite-operatsii.html", "text": "Създава се „Съвместно командване на специалните операции”. Това решиха единодушно на свое заседание народните представители от Комисията по отбрана към Народното събрание, съобщиха от  Комисията .  \r\nНа заседанието бяха разисквани и предложените изменения и допълнения в законопроекта, свързани с функции на Въоръжените сили и организационната им структура, храненето на личния състав, социални въпроси, превенция и антикорупционни мерки и изменения в трудово-правните отношения. \r\nОчаква се приетите промени в Законопроекта за изменение и допълнение на Закона за отбраната и въоръжените сили на Република България да бъдат гласувани утре в пленарна зала.", "date": "2019.05.15", "title": "Параламентарната комисия по отбрана гласува създаването на “Съвместно командване на специалните операции”"}
{"url": "http://www.focus-news.net/news/2019/05/15/2658331/mladezhka-banka-kyustendil-postavi-nachaloto-na-konkurs-za-proektni-predlozheniya.html", "text": "Младежка банка – Кюстендил постави началото на конкурс за проектни предложения, предаде репортер на  Радио „Фокус” – Кюстендил . Младежкото сдружение продължава превърналата се вече в традиция инициатива, свързана със събиране на средства и предоставянето им за реализиране на проекти, разработени от млади хора в града. „Очакваме вашите идеи на страницата ни, както и на електронната ни поща. Може да ни откриете всеки вторник и четвъртък в „Огледалната зала” на Драматичен театър”, каза Виктория Нешева, представител на Младежка банка. По думите й от благотворителен спектакъл, провел се на 9 март, са събрани 1850 лева, които ще бъдат използвани за финансиране на нови проекти. Предложения се приемат до края на месеца. Ще бъдат подкрепени проекти в областта на иновациите, екологията, културата и спорта. Младежка банка е създадена през месец май 2014 година. Екипът на Младежка банка Кюстендил работи изцяло на доброволчески принцип, с цел подпомагане на креативните идеи на младите хора в града.  До момента са подкрепени 15 проекта. \r\nВенцеслав ИЛЧЕВ", "date": "2019.05.15", "title": "Младежка банка – Кюстендил постави началото на конкурс за проектни предложения"}
{"url": "http://www.focus-news.net/news/2019/05/15/2658330/yeni-safak-erdogan-i-putin-se-razbraha-skoro-da-saberat-rabotna-grupa-za-siriya.html", "text": "Президентите на Русия и Турция Владимир Путин и Реджеп Таийп Ердоган се съгласиха, че възможно най-скоро трябва да се проведе заседание на работна група за северозападна Сирия, съобщи турският външен министър Мевлют Чавушоглу в сряда, цитиран от електронното издание на вестник  Yeni Safak . \r\nПоследната офанзива на сирийската армия и нейните съюзници, подкрепяни от Русия, предизвика бежанска вълна, както твърди ООН. \r\nЧавушоглу каза, че атаките на сирийските правителствени сили са вредни за перспективите за сформиране на комисия под шапката на ООН за изготвяне на нова сирийска конституция. \r\nПревод и редакция:", "date": "2019.05.15", "title": "Yeni Safak: Ердоган и Путин се разбраха скоро да съберат работна група за Сирия"}
{"url": "http://www.focus-news.net/news/2019/05/15/2658318/rtk-kosovo-sreshtata-v-parizh-e-reshavashta-za-dialoga-belgrad-prishtina-smyata-kosovski-vitsepremier.html", "text": "Вицепремиерът на Косово Енвер Ходжай заяви, че предстоящата среща между лидерите на Косово и Сърбия в Париж ще определи дали е възможно през тази година да бъде постигнато споразумение, предава държавната  „Радио и телевизия Косово“ (RTK) . \r\nВъв „Фейсбук“ Ходжай написа: „2019 е добра възможност да се постигне споразумение със Сърбия, но също и изпуснат шанс, ако срещата на върха в Париж не отговори на принципите, очакванията и ясните параметри около диалога“. \r\nХоджай каза, че Косово е заинтересовано и готово да постигне споразумение със Сърбия и че това може да стане чрез съгласувани действия между САЩ. и ЕС. Той добави, че само една смислена програма може да направи 2019 година на договор за Косово и Сърбия. \r\nПревод и редакция:", "date": "2019.05.15", "title": "RTK (Косово): Срещата в Париж е решаваща за диалога Белград – Прищина, смята косовски вицепремиер"}
{"url": "http://www.focus-news.net/news/2019/05/15/2658333/evropeyski-izbori-2019-mariya-gabriel-gerb-iska-mi-se-v-sledvashtiya-parlament-evropa-da-ostane-golyama-za-golemite-neshta-i-da-dade-predimstvo-na-malkite-proekti.html", "text": "На мен ми се иска в следващия парламент Европа да остане голяма за големите неща, но много по-скромна там, където държавата си върши своята работа. Да се даде предимство на малки проекти с добавена стойност в ежедневието на хората. Това каза водачът на листата на ГЕРБ и СДС за европейските избори Мария Габриел в предаването „Плюс минус“ по  Нова телевизия . „Това е моята кауза- защита на националния интерес и повече малки проекти с конкретна и реална полза, която хората да видят във всекидневния си живот“, заяви тя. „Когато си активен в ЕП, можеш много да допринесеш много за това в държавите членки, конкретно в България, да се случват хубави неща“, посочи Мария Габриел.  \r\nВ отговор на въпрос очаква ли ЕК да се намеси в скандала с къщите за гости, тя каза: „Несъмнено ЕК ще продължи да следи какво се случва във всяка държава членка“. „Злоупотребите в България трябва да отидат докрай като разследване. Да се види много ясно кой носи отговорността и той да я поеме. Да направим съответните изводи. Основният извод за мен остава това, че ключовата дума е прозрачност“, заяви Габриел. „Голямата поука е да продължим да работим така че да има оценка на риска и реален контрол“, обяви тя. Попитана има ли имиджова следа върху управлението с оглед на оставките, Мария Габриел посочи: „Много е важно скандалът да не остави печат върху цялата ОПРС или върху кохезионната програма, защото те са дали своите добри последици“. „За следващия период по отношение на кохезионната политика България получава 8% повече на фона на 10% намаление на ниво ЕС“, обърна внимание тя. В отговор на въпрос до каква степен институцията европейски главен прокурор може да подпомогне подобряването на прозрачността, Габриел коментира: „Една от целите е борбата с финансовите измами, включително и измамите с ДДС“.", "date": "2019.05.15", "title": "Европейски избори 2019: Мария Габриел, ГЕРБ: Иска ми се в следващия парламент Европа да остане голяма за големите неща и да даде предимство на малките проекти"}
{"url": "http://www.focus-news.net/news/2019/05/15/2658334/evropeyski-izbori-2019-kandidatat-za-evrodeputat-ot-bsp-za-balgariya-denitsa-zlateva-shte-poiskame-palen-otchet-kak-sa-izrazhodvani-evropeyskite-sredstva.html", "text": "За земеделие бяха отпуснати немалко средства от Европейския съюз. За съжаление, те потънаха в джобовете на шепа едри производители, в \"къщи за тъщи\", яхти и джипове. Същевременно на някои земеделски кооперации им се отказва финансиране за 1 трактор вече 6 години. Ще поискаме пълен отчет как са разходвани евросредствата за настоящия програмен период\", каза Деница Златева, кандидат за евродепутат от \"БСП за България\" и заместник-председател на НС на БСП, съобщиха от пресцентъра на  БСП . Днес тя посети земеделска кооперация в с. Пролом и се срещна с граждани на Карлово заедно с народния представител от ПГ на \"БСП за България\" Веска Ненчева и общинския председател на БСП - Карлово Манол Манолов.  \r\n\"Това не са чужди или подарени пари, те са и наши, защото ние сме европейски данъкоплатци. Ще настояваме и за конструктивен диалог с всички заинтересовани страни за това какви трябва да са националните ни приоритети за следващите 7 години\", каза още Златева. \r\n\"Трябва ни национална програма за развитие например за традиционните български отрасли като розопроизводството” , смята Златева. Тя призова за специално отношение към малките и средни производители и стопанства, тъй като според нея те са най-уязвими и имат най-голяма нужда от европейските средства. \"Хората, бизнесът - всички са единодушни в исканията си за максимална прозрачност, опростени процедури и разяснителни кампании за кандидатстване по проекти\", допълни кандидатът за евродепутат.  \r\n\"За разлика от нашите опоненти, ние не се страхуваме да обикаляме малките села, да говорим с хората, да изслушваме техните проблеми. Нямаме нужда да прибягваме до трикове или да всяваме страх, за да убедим хората да се срещнат с нас. Те ни приемат добре, при това не само членовете и симпатизантите на БСП. Масово хората искат промяна и изборите на 26 май ще са своеобразен вот на недоверие за правителството на Бойко Борисов\", каза Златева. \r\nПо повод казаното от премиера Борисов, че той няма да подаде оставка, какъвто и да е резултатът от изборите за Европейски парламент, Деница Златева коментира: \"Не си спомням кога кабинет на Борисов е изкарвал пълен мандат. Нещо повече - сега сме свидетели как управляващите целят да си изберат нов главен прокурор, който да им гарантира спокойствие през следващите 7 години; спокойствие, че няма да им бъде потърсена отговорност за извършените злоупотреби.\"", "date": "2019.05.15", "title": "Европейски избори 2019: Кандидатът за евродепутат от \"БСП за България\" Деница Златева: Ще поискаме пълен отчет как са изразходвани европейските средства"}
{"url": "http://www.focus-news.net/news/2019/05/15/2658336/dobrich-kavarna-izprati-tarzhestveno-vipusk-2019.html", "text": "Последният учебен звънец чуха днес Випуск 2019 от СУ „Стефан Караджа“ и ПЗГ „Кл. Арк. Тимирязев“ в Каварна. С песни, танци и празнично настроение те отпразнуваха своето завършване. Това съобщиха от пресцентъра на  общината . „Днес вие завършвате един много важен етап от живота си. Поздравявам ви за успеха, за това, което вече сте постигнали в живота си. То не е малко. Ще го видите в очите на родителите си. Развивайте се и се учете, за да преодолявате всяко изпитание, което се изпречи на пътя ви. Никога не забравяйте от къде сте тръгнали. Вашият роден град е Каварна и той ще ви очаква по-знаещи, по-можещи и по-смели. Каварна има нужда от вашия дух, от вашия ентусиазъм и от вашата младост. На добър час!“, отправи поздрав към всички зрелостници кметът на община Каварна Нина Ставрева. Музикален подарък от Община Каварна получиха всички абитуриенти с хитовете на Борис Солтарийски, който ги поздрави и пожела успешен старт.", "date": "2019.05.15", "title": "Добрич: Каварна изпрати тържествено Випуск 2019"}
{"url": "http://www.focus-news.net/news/2019/05/15/2658335/burgas-futbolen-turnir-za-kupa-100-godini-chernomorets-shte-se-provede-v-grada-na-18-may.html", "text": "Детски футболен турнир ще постави начало на поредицата от събития, които ще отбележат стогодишнината от създаването на „Черноморец“ Бургас, съобщиха  организаторите  на инициативата. В събота, 18 май, отборите на единадесет училища ще си оспорват първото място. Участниците в турнира за купата „100 години Черноморец“ са разпределени в две групи. Това съобщиха от пресцентъра на Община Бургас. По силата на жребия в група „А“ попаднаха талантите на ОУ „Васил Априлов“ , СОУ „Йордан Йовков“, ОУ „Елин Пелин“, СОУ „Петко Росен“ и „П.Р. Славейков“ В група „Б“ влизат отборите на училищата „Найден Геров“, „Константин Петканов“, „Константин Преславски“, „Георги Бенковски“, ОУ „Братя Миладинови“ и „Христо Ботев“ от гр. Камено. Отборите ще разполагат с дванадесет играчи. От тях на терена ще бъдат 6+1, а смените ще бъдат неограничени. В мачовете могат да вземат участие момчета и момичета до 3 клас. Всеки мач ще има продължителност 15 мин. Според регламента при класирането ще се взимат под внимание головата разлика, по-големият брой отбелязани голове, а при равни показатели на два или три отбора ще се пристъпи към жребий. След изиграването на мачовете по системата „всеки срещу всеки“, първият от група „А“ ще играе полуфинал срещу втория от група „Б“. Вторият в класирането в група „А“ ще се срещне с първия от група „Б“. Победителите от тези две срещи ще играят на финала, където при равенство ще се изпълняват по три дузпи, а след тях по един удар до краен успех. Всички участници в турнира ще получат предметни награди, а фланелките, които организаторите от „Черноморец 1919“ ще осигурят за участниците, остават за играчите. С този турнир от Инициативния комитет и от ръководството на „Черноморец 1919“ се надяват да поставят знаково начало на празненствата, свързани с предстоящото отбелязване на стогодишнината на отбора. Кулминацията в програмата ще бъде мач на стадион „Черноморец“ с участието на легендарни български футболисти от националния отбор, класирал се на четвърто място на Световното първенство през 1994 г.", "date": "2019.05.15", "title": "Бургас: Футболен турнир за купа „100 години Черноморец“ ще се проведе в града на 18 май"}
{"url": "http://www.focus-news.net/news/2019/05/15/2658310/tass-pravitelstvoto-na-irak-vze-reshenie-da-kupi-s-400-ot-rusiya.html", "text": "Правителството на Ирак реши да купи зенитно-ракетни системи (ЗРС) С-400 от Русия, предава  ТАСС . \r\nТова заяви в сряда посланикът на Ирак в Москва Хайдар Мансур Хади на пресконференция за резултатите от осмото заседание на междуправителствената руско-иракска комисия по търговия, икономическо и научно-техническо сътрудничество, което се състоя в периода 23-25 април в Багдад. \r\n„Що се касае до ЗРС, иракското правителство взе решение. То иска да купи С-400“, заяви той. \r\nС-400 „Триумф“ е руска ЗРС със среден и голям обсег. През ноември 2018 година CNBC, позовавайки се на лица, имащи достъп до американски разузнавателни данни, съобщи, че въпроса за покупка на С-400 са обсъждали Алжир, Виетнам, Египет, Ирак, Катар, Мароко и Саудитска Арабия. През февруари началникът на пресслужбата на Държавния департамент на САЩ Хедър Науърт заяви за възможна ответна реакция на Вашингтон в случай, че Ирак или друга страна реши да купи руско оръжие. \r\nПревод и редакция:", "date": "2019.05.15", "title": "ТАСС: Правителството на Ирак взе решение да купи С-400 от Русия"}
{"url": "http://www.focus-news.net/news/2019/05/15/2658312/v-api-shte-ima-brifing-po-povod-izgrazhdaneto-na-tol-sistemata.html", "text": "В 17.00 часа в зала 702 в Агенция „Пътна инфраструктура“ ще има брифинг по повод изграждането на тол системата. Това съобщиха от  Агенция „Пътна инфраструктура“ . В брифинга ще участват заместник-министърът на регионалното развитие и благоустройството Николай Нанков и председателят на Управителния съвет на АПИ Георги Терзийски.", "date": "2019.05.15", "title": "В АПИ ще има брифинг по повод изграждането на тол системата"}
{"url": "http://www.focus-news.net/news/2019/05/15/2658339/evropeyski-izbori-2019-prof-boyan-durankev-koalitsiya-za-balgariya-ima-edna-magistrala-kam-evropa-i-tova-v-reka-dunav.html", "text": "В България много се говори за магистрали, магистрали от асфалт, но всъщност има една-единствена магистрала към сърцето на Европа и това е река Дунав. Това заяви кандидатът за евродепутат и водач на листата на „Коалиция за България“ проф. Боян Дуранкев в Русе, съобщиха от пресцентъра на  коалицията . Той е категоричен, че  България и Румъния трябва да координират своите действия в ЕП, за да направят реката плавателна целогодишно, и именно това ще е първата цел на евродепутатите от коалицията. Близо 100 дни в годината река Дунав не е плавателна в Българо-румънския си участък, което засяга и двете страни. Втората задача е свързването на река Дунав с корабостроенето и кораборемонтите. „Дълбоко сме убедени, че България може да развие този сектор на икономиката успешно, тъй като има традиции, хора, които са способни да изграждат нови мощности и в това отношение България може да дръпне напред“ категоричен бе проф. Дуранкев. Третото изключително важно нещо за коалицията е координиране на действията с Румъния по отношение на екологията по отношение на река Дунав и дунавските области. „Ще се борим за превръщането на река Дунав в един център на Европа, както в плавателно, така и в индустриално и екологично отношение“, каза проф. Боян Дуранкев. Развитието на регионите и в частност Дунавския регион е секторната политика, с която желае да се занимава най-младият кандидат за депутат в Европейския парламент, русенката Калина Найденова. 21-годишната дама смята, че „Коалиция за България“ е единствената сила, която може достойно да представя България и Дунавския регион в ЕС. „За мен е чест да представям Дунавския регион в Европейския парламент“ добави тя. \r\nПредставянето на кандидатите за европейски депутати на коалиция „Коалиция за България“ днес в Русе, бе на борда на кораба „Русчук“, с което бе демонстриран именно ангажимента й към Дунавската стратегия. „Това означава друга политика на поддържане на околната среда, гарантиране на плавателността на реката и нещо, което за нас е изключително важно – Дунав като комуникация, инструмент за развитие на туризма и инструмент за комуникация между хората. Ние години наред сме си поставяли за цел, с Валери Иванов, директор на Драгажния флот в Русе, имахме среща с Румънския посланик и имаме гаранция на съседите, че ще бъдем заедно в битката за активен Дунав.  Битката за този Дунав, който обичаме и искаме да бъде свързващо звено с Европа. Това, което Дунава ни дава като усещане за перспектива е неизползвано. И днес Дунав, като източник на потенциал, като гаранция за околната среда и животинския спектър, но преди всичко като река, която дава европейско самочувствие не само на Русе но и на България“ заяви председателят на „Коалиция за България“ Румен Петков, който заема 17 място в листата. Той бе категоричен, че е особено важно България да възстанови позициите си в корабоплаването и кораборемонта. Според него държавата трябва да се заеме със съживяването на корабостроителницата в Русе, както го е направила с „Авионамс“ и други предприятия. Държавата трябва да застане на мястото си за възстановяване на корабосторителницата, за да може България заеме това място, което е имала десетилетия наред. Правим го тук, на Дунава, за да е ясно, че това е ангажимент, който не може да бъде поставян под съмнение. \r\nДунава е общо благо, общо бъдеще, но е преди всичко общо задължение и ангажимент ако искаме да отговорим на очакванията и на потребностите и на региона и на страната“ каза в заключение Румен Петков.", "date": "2019.05.15", "title": "Европейски избори 2019: Проф. Боян Дуранкев, \"Коалиция за България\": Има една магистрала към Европа и това в река Дунав"}
{"url": "http://www.focus-news.net/news/2019/05/15/2658337/maya-maneva-semeen-konsultant-i-terapevt-razbirame-che-kopirame-modela-na-nashite-roditeli-sled-kato-samite-nie-imame-detsa.html", "text": "Разбираме, че копираме модела на нашите родители, след като самите ние имаме деца. Това каза семейният консултант и терапевт Мая Манева в интервю за  Агенция „Фокус“  по повод Международния ден на семейството. „Детето е продукт на семейната среда, на атмосферата, на начина, по който се случва и общуването в семейството, както и всички онези ангажименти, с които сме заети“, заяви Мая Манева. Тя подчерта, че то копира всичко, което ние правим – както начина ни на изразяване, така и емоциите и мислите ни. „Детето реагира веднага на всяка една промяна, което е добре, защото то реагира и на позитивната промяна. Когато работя с хора, за промяна на моделите на общуване, се забелязва една моментална позитивна реакция в поведението на детето. Трябва да знаем, че не това, което говорим на детето, а начинът, по който ние самите се държим към него, а и помежду си, като родители, е от значение, за това какво ние ще наблюдаваме след това в детето“, посочи семейният консултант и терапевт. Тя подчерта, че децата преживяват по свое му абсолютно всичко, което става в семейството. „Въпросът е, дали това ще бъде изговорено или не, и дали ще има интерес към неговите преживявания и мисли. Както и дали то ще бъде чуто и разбрано. Това е от значение. Иначе децата, дори на крехка възраст – на 2-3 година, те вече имат своето мнение, макар и да не могат да изразят това, което става в семейството и реагират на атмосферата в него“, каза Манева.  \r\nПо думите ѝ животът в семейната среда бележи човека по отношение на ценности и на възгледи - на начина, по който той гледа на живота, и по който постига целите си. „Всичко това се формира, докато все още сме в семейната среда. Излизайки от нея, ние не ставаме различни хора, ние излизаме със същите тези ценности и модели на мислене и поведение. Именно за това, влизайки в нови контакти, връзки и взаимоотношения, ние в голяма степен пресъздаваме това, което сме видели от нашите родители. Без значение дали ни харесва или не“, поясни семейният консултант, като допълни, че това се случва, защото нямаме друг модел. „Ако ние не харесваме модела на общуване на нашите родители, за да създадем нов модел, това изисква време и усилия, за да променим това, което не ни харесва. Много хора нямат това време и не влагат тези усилия, докато не се опарят, така да се каже, от живота. Ние не ставаме нови хора моментално след излизането от нашето семейство“, посочи Манева. Според нея обикновено това го разбираме, след като самите ние станем родители, защото тогава най-осезаемо повтаряме моделите на нашите. „Поведението, което копираме, може да е като комплекс от образа на двамата родители, а може да са повече черти на единия или на другия родител, но така или иначе тогава стават най-видими тези начини, по които ние сме сформирали моделите, които имаме като общуване и мислене“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.15", "title": "Мая Манева, семеен консултант и терапевт: Разбираме, че копираме модела на нашите родители, след като самите ние имаме деца"}
{"url": "http://www.focus-news.net/news/2019/05/15/2658338/rayka-hristova-regionalna-biblioteka-dimitar-talev-blagoevgrad-chitatelite-predpochitat-hartienite-pred-elektronnite-knigi.html", "text": "Читателите предпочитат хартиените пред електронните книги. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград  по повод деня на отворените врати на библиотеката под мотото „Няма по-верен приятел от книгата“. „Изследванията, които са се провеждаха, че много скоро дигиталната и електронната книга ще измести хартиената книга, според мен не се сбъдват“, добави Райка Христова. По думите й хората повече предпочитат да четат хартиени книги, защото имат допир до нея. „Когато четеш хартиена книга и имаш допир до хартиеното тяло, усещането е съвсем друго, сравнено с четенето на електронна книга. Аз също предпочитам да чета в хартиен и традиционен вид“, допълни Райка Христова. \r\nДенис НИКИФОРОВ", "date": "2019.05.15", "title": "Райка Христова, Регионална библиотека „Димитър Талев“ – Благоевград: Читателите предпочитат хартиените пред електронните книги"}
{"url": "http://www.focus-news.net/news/2019/05/15/2658340/prezidentat-rumen-radev-shte-prisastva-na-tseremoniyata-po-diplomirane-na-bakalavri-i-magistri-na-amerikanskiya-universitet-v-balgariya-na-19-may.html", "text": "На 19 май, неделя, президентът Румен Радев ще посети Благоевград, където ще присъства на тържествената церемония по дипломиране на двадесет и петия випуск на Американския университет в България. Това съобщиха от  прессекретариата на държавния глава . \r\nВ 10.30 часа държавният глава ще поздрави 197 бакалаври от 17 държави и 21 магистри по бизнес администрация за ръководни кадри. Сред завършващите висшето учебно заведение студенти 57% са от България, а останалите са от Албания, Грузия, Русия, Виетнам и САЩ.", "date": "2019.05.15", "title": "Президентът Румен Радев ще присъства на церемонията по дипломиране на бакалаври и магистри на Американския университет в България на 19 май"}
{"url": "http://www.focus-news.net/news/2019/05/15/2658341/adelina-stefanova-hram-vavedenie-bogorodichno-blagoevgrad-nyama-osavremenyavane-na-venchavkata-kato-sluzhba-prez-godinite.html", "text": "Няма осъвременяване на венчавката като служба през годините. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя уточни, че традициите може да бъдат променяни, но самата венчавка като ритуал и извършване на тайнство, не може да бъде променена.  \r\nОтносно намаляването на браковете Стефанова заяви: „Много съм разтревожена, защото българинът е традиционалист. Той е човек, който иска да построи къща, да има работа, да купи кола, да осигури храна и покрив над главата на своето семейство. Да не говорим, че българинът е човек, който иска да има семейство. Ние обичаме своите битовизми – обичаме вечер да седнем пред телевизора със семейството, да отидем заедно на тържество – сватба, кръщене или рожден ден. Като цяло ние обичаме традициите и празниците си“.  \r\nСпоред нея трябва да помислим за това какво оставяме на нашите деца и какъв пример им даваме, защото един ден когато и те станат родители, ще искат да имат законово семейство, а сега прекрачваме тези граници. По думите й, когато родители, живеещи на семейни начала, отидат за кръщене на детето им, те се срамуват от това, че не са сключили граждански брак и не са семейство. Аделина Стефанова подчерта, че дори и това подсказва, че на тях не им е приятна тази ситуация, в която съжителстват. \r\nНатали СТЕФАНОВА", "date": "2019.05.15", "title": "Аделина Стефанова, храм „Въведение Богородично“-Благоевград: Няма осъвременяване на венчавката като служба през годините"}
{"url": "http://www.focus-news.net/news/2019/05/15/2658342/evropeyski-izbori-2019-elena-yoncheva-bsp-shte-slozhim-kray-na-genotsida-varhu-vazrastnite-hora.html", "text": "Трябва да сложим край на геноцида върху възрастните хора. Това заяви водачът на листата на „БСП за България” за предстоящите евроизбори Елена Йончева при среща с граждани в Берковица, съобщиха от пресцентъра на  БСП . „Може ли да работиш 45 години и да получаваш под 230 лв. пенсия и какво можеш да си купиш с тях, лекарства или хляб?”, попита тя. Йончева бе категорична, че пенсиите в България трябва да са съпоставими с европейските, като отчитат българските стандарти и покупателната способност. Тя подчерта че ЕС отпуска не малко средства за България, но парите отиват не по предназначение. „1.5 млн. българи живеят на и под прага на бедността. Сред тях са именно пенсионерите и младите хора”, подчерта тя. Водачът на листата на левицата обясни, че БСП залага и на преизчисляване на всички пенсии и закон за възрастните хора. Йончева е на мнение, че основен проблем за възрастните хора е и липсата на достъп до качествено здравеопазване. Йончева призова, ако някой се чуди за кой да гласува, да си зададе въпроса - защо сме най-бедни, защо сме най-болни в Европа, защо децата и внуците ни заминават? „Трябва да надигнем глас на 26-ти май и да спрем този модел на управление. Независимо кой ще дойде след като свалим ГЕРБ, да покажем виновните и да има възмездие”, категорична бе Йончева. \r\nПоради големия интерес от страна на присъстващите, Елена Йончева представи и филма си „Граница”, който разкрива нередностите при строежа на възпиращото съоръжение по границата ни с Турция. Хората заявиха твърдата си подкрепа за Йончева и БСП на 26-ти май. Те я призоваха и след като отиде в Брюксел да продължи да отстоява националните интереси на българския народ със същия устрем и смелост.  \r\nПроф. Мариела Модева: Човекът трябва да е в центъра на европейските политики \r\n„Човекът трябва да е в центъра на европейските политики”, заяви кандидатът за евродепутат проф. Мариела Модева. Тя подчерта, че бюрокрацията,  усложняването на връзката с институциите и тежките процедури за кандидатстване по европроекти отдалечават хората от ЕС. Тя обясни, че вече 12 години сме в ЕС, но не живеем по-добре. „Вместо тук да идват хора, нашите си отиват. Който все пак остане тук, не е спокоен\", каза още тя и подчерта, че у нас имаме феномена работещи бедни.  „За Европа процентът на работещите, които са на прага на бедността, са 12%. За България този процент е 24%”, каза тя. Проф. Модева подчерта, че заплащането на един професор в България е в пъти по-ниско, отколкото на негов колега в Западна Европа. \r\nНа срещите присъстваха и кметът на Берковица Милчо Доцов, областен председател на БСП-Враца Ивайло Лилов, областен председател на БСП-Монтана Пламен Младенов, както и народните представители от региона Атанас Костадинов и Илиян Тимчев.", "date": "2019.05.15", "title": "Европейски избори 2019: Елена Йончева, БСП: Ще сложим край на геноцида върху възрастните хора"}
{"url": "http://www.focus-news.net/news/2019/05/15/2658343/kardzhali-nad-100-bezrabotni-i-15-rabotodatelski-firmi-shte-uchastvat-v-otkrita-trudova-borsa-organizirana-ot-byuroto-po-truda.html", "text": "Бюрото по труда в Кърджали организира открита трудова борса на 17 май. Това съобщи за  Радио „Фокус“  Метин Хафъзсалим, директор на Дирекция „Бюро по труда“. Като част от Агенция по заетостта и Дирекция „Регионална служба по заетостта” - Хасково, Бюро по труда в Кърджали подготвя базата и подава информацията, за да може да се срещнат търсещите и предлагащите работа. Трудовите посредници от Дирекцията са поканили 15 фирми от района, от няколко бранша, които търсят работници. Най-много са фирмите от шивашкия бранш, следвани от тези в строителния, хотелиерския и машиностроителния сектор, а също така и една фирма от ИТ-сектора, която търси компютърни специалисти за монтаж на детайли. Не по-малко от 100 безработни, които са регистрирани в Бюрото, са били уведомени и се очаква да посетят трудовата борса на 17 май от 10 часа в Дом на културата, поясни директорът Хафъзсалим. Предварително, още преди месец е това е било заложено в техните индивидуални планове, като е разговаряно с работодателите, съобразявайки се със заявките и спецификациите, които са подали. Така ще могат да се срещнат в директен контакт търсещите работа и тези, които изпитват недостиг на кадри. Проблемът е общ - както безработните трудно намират подходяща за тях работа, така и работодателите се оплакват, че не могат да намерят точните хора, с които да развиват бизнеса си. Да се посредничи в това взаимно търсене така, че срещата да се състои, е голямо предизвикателство за специалистите от Бюрото по труда, което е официален посредник на пазара на труда и организира борсата в полза на гражданите, каза Метин Хафъзсалим, директор на Бюрото по труда в Кърджали. \r\nДарина ДЕЕНИЧИНА", "date": "2019.05.15", "title": "Кърджали: Над 100 безработни и 15 работодателски фирми ще участват в открита трудова борса, организирана от Бюрото по труда"}
{"url": "http://www.focus-news.net/news/2019/05/15/2658345/maya-maneva-semeen-konsultant-i-terapevt-zachestyavat-sluchaite-na-semeyni-dvoyki-pri-koito-ima-nasilie.html", "text": "За съжаление, непрекъснато в моята практика, предполагам, че и при колегите ми е така, работя с двойки, при които има насилие и според мен, тези случаи зачестяват. Това каза семейният консултант и терапевт Мая Манева в интервю за  Агенция „Фокус“  по повод Международния ден на семейството. „Това се случва, защото нямаме време за добра комуникация, а и насилието е модел, който взимаме от семейството, в което сме израснали“, заяви Мая Манева. Тя отбеляза, че много често мъжът или жената, които проявяват насилие, са виждали в някой от родителите подобно отношение, като все по-често и жените проявяват насилие, не само мъжете. „Работя с такива клиенти в посока подобряване на комуникацията, разбиране към другия, промяна в отношението към трудностите и към нещата, които не ни харесват в живота, защото агресията обикновено се изразява тогава, когато не можем да се справим и когато сме безсилни пред препятствията в живота си. Тогава агресираме“, подчерта семейният консултант и терапевт. Според нея е възможна промяна във взаимоотношенията при такива двойки. „Аз работя в тази посока, като постигам резултати именно чрез тези два компонента – промяна в човека и в отношението му към трудностите в живота, както и промяна към по-добро ефективно общуване“, каза тя.  \r\nПо думите ѝ, когато родителите не се разбират, но остават заедно само заради детето, би могло да е здравословно само ако те положат усилия да променят това, което не работи в техните отношения. „Ако просто стоят и има едно търпение в името на детето, да израсне и да стане примерно на 15 или 20 години, мисля че това не е добре за никого в семейството. Детето вижда това отчуждение и проблемите. Много често мен ме търсят млади хора, които искат да помогна на техните родители, защото се измъчват от това, което виждат в семейството. Смятам, че има смисъл само тогава, когато се полагат някакви усилия за промяна“, подчерта още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.15", "title": "Мая Манева, семеен консултант и терапевт: Зачестяват случаите на семейни двойки, при които има насилие"}
{"url": "http://www.focus-news.net/news/2019/05/15/2658346/pazardzhik-istoricheskiyat-muzey-v-belovo-shte-se-vklyuchi-s-interesna-programa-v-noshtta-na-muzeite.html", "text": "Историческият музей в Белово ще се включи с интересна програма в Нощта на музеите, каза за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. Тя обясни, че програмата ще започне в 10.00 часа на 18 май с представяне на книгата „Проф. Йордан Вакарелски (Хроника на рода Вакарелски)“ от Екатерина Петкова и Красимира Лангхайнрих в Ритуална зала на Народно читалище „Св. св. Кирил и Методий“ – Белово. По време на представянето ще гостуват авторките на книгата. От 13.00 до 17.30 часа Исторически музей – Белово ще представи „Традиции и модерност в приготвянето на хляб в зората на индустриалното общество в района на гр.Белово“ – късометражен, документален филм, Тодор Генов Гушлев – Комиташа, четник от Македоно – Одринското опълчение, Български традиционни носии от колекция „Стоян Георгиев“, Рачо Петров – за цивилните занимания на един генерал, Дейността на Васил Левски в района на жп станции Сарамбей и Белово, „Един забравен препис на Беловската хроника“ в Ритуална зала на читалище „Св. св. Кирил и Методий“ – темата се заявява на място от желаещите. За 18.00 часа е предвидено откриване на етнографската изложба „Цветен щрих от миналото“, а посетителите могат да разгледат и изложбата „Археология Белово“. В 18.20 часа ще започне концерт на Фолклорен танцов ансамбъл „Беловче“ с ръководител Росица Данкова. \r\nВаня НИКОЛОВА", "date": "2019.05.15", "title": "Пазарджик: Историческият музей в Белово ще се включи с интересна програма в Нощта на музеите"}
{"url": "http://www.focus-news.net/news/2019/05/15/2658349/veliko-tarnovo-novi-tsvetni-alei-sa-izgradeni-v-rayona-na-remontiraniya-most-v-mestnostta-pametnitsite-kray-svishtov.html", "text": "Нови цветни алеи са изградени в района на ремонтирания мост в местността „Паметниците“ край Свищов. Това съобщиха за  Радио „Фокус“ – Велико Търново  от Общината. След като приключи ремонтът на съоръжението в историческия парк, служителите на Общинско предприятие „Чистота – Свищов“ запълниха с подходяща пръст новоизградените цветни алеи и засадиха красиви цветя. Това даде завършен вид на обновената част. Техните ежедневни усилия по поддръжката на цветните градинки в Свищов допринасят за все по-приятния облик на историческата местност и крайдунавския град. \r\nЛуиза ТРАНЧЕВА", "date": "2019.05.15", "title": "Велико Търново: Нови цветни алеи са изградени в района на ремонтирания мост в местността „Паметниците“ край Свищов"}
{"url": "http://www.focus-news.net/news/2019/05/15/2658350/burgas-peshehodka-e-postradala-sled-paten-intsident-na-ul-aleksandar-g-kodzhakafaliyata.html", "text": "Около 16.35 часа на ул. „Александър Г. Коджакафалията“ в близост до бензиностанция Шел, 27-годишен мъж от Бургас, управляващ лек автомобил, допуска пътнотранспортното произшествие с пешеходка. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. По първоначални данни жената е с нараняване в областта на главата. Причините за инцидента са в процес на изясняване. \r\nДеница ДИМИТРОВА", "date": "2019.05.15", "title": "Бургас: Пешеходка е пострадала след пътен инцидент на ул. „Александър Г. Коджакафалията“"}
{"url": "http://www.focus-news.net/news/2019/05/15/2658344/zam-ministar-nikolay-nankov-utre-shte-ima-sreshta-pri-premiera-boyko-borisov-za-tol-sistemata.html", "text": "Утре ще имаме среща при премиера Бойко Борисов във връзка с тол системата. Това каза на брифинг зам.-министърът на регионалното развитие и благоустройството Николай Нанков, предаде репортер на  Агенция „Фокус“ . „След поредица от срещи и на експертно ниво, и на ниво браншови организации, утре в 9.00 ч. ще имам среща при премиера. Смея да твърдя, че сближихме позициите по всички теми – обхват, тарифи и т.н. Убеден съм, че ще постигнем съгласие по всички ключови въпроси и проблемни теми, които бяха обявени от транспортния бранш. Искаме да имаме справедлив модел на тол тарифиране“, заяви зам.-министър Нанков. Той посочи, че основното очакване на МРРБ е да се създадат необходимите условия за работа на транспорния бранш, но и да не се лишава пътният сектор от необходимо финансиране. \r\nЦветилена СИМЕОНОВА", "date": "2019.05.15", "title": "Зам.-министър Николай Нанков: Утре ще има среща при премиера Бойко Борисов за тол системата"}
{"url": "http://www.focus-news.net/news/2019/05/15/2658354/reuters-naplyuha-poslanika-na-polsha-v-izrael-na-fona-na-narastvashtoto-naprezhenie.html", "text": "Посланикът на Полша в Израел е бил наплют, докато е седял в колата си в Тел Авив, съобщиха от местната полиция. Полското правителство е осъдило инцидента, който съвпада с увеличаване на напрежението между двете страни, предава  Reuters . \r\n„Много съм разтревожен да чуя за расистката атака срещу посланика на Полша в Израел Магиеровски. Полша осъжда категорично ксенофобския акт на агресия. Насилието срещу дипломати или други граждани никога не трябва да бъде толерирано“, написа полският премиер Матеуш Моравиецки в „Туитър“ в сряда. \r\nГоворител на израелска полиция съобщи в сряда, че 65-годишен израелски архитект е бил арестуван във връзка с инцидента с плюенето на вторник. На съдебно заседание в сряда му е наложен домашен арест, докато полицията не приключи разследването си, каза неговият адвокат. \r\nПолското външно министерство призова посланика на Израел във Варшава Анна Азари по въпроса, каза говорителката на министерството пред държавната информационна агенция PAP. \r\n„Инцидентът се разследва от полицията.  Изразяваме най-голямото си съчувствие към посланика и нашия шок от нападението“, заяви говорителят на израелското външно министерство Емануел Нахшон. \r\nПолско-израелските отношения се влошиха през последните месеци вследствие на обвиненията, че националистическото правителство на Варшава е толерирало възраждането на антисемитското поведение, което то отрича. \r\nСтотици крайно-десни демонстранти излязоха в събота във Варшава, за да протестират срещу американския закон за реституция на еврейската собственост, конфискувана по време на Втората световна война, , все по-важен въпрос в изборните кампании в Полша. \r\nДейвид Йохан, адвокатът на заподозрения, заяви пред репортери, че неговият клиент е бил изхвърлен от полското посолство във вторник, след като се е опитал да разпита за реституцията. \r\nПо-късно, извън посолството, предполагаемият нападател „се приближил до колата на полския посланик в Израел, отворил вратата и го заплюл“, каза говорителят на полицията Мики Розенфелд. \r\nЙохан каза, че нападението не е било умишлено. \r\n„Моят клиент се е разхождал по улицата, а превозно средство на посолството го е чукнало - каза адвокатът пред репортерите. - Клиентът ми се извини на разпита. Каза, че дори не знаел, че това е самият посланик“. \r\nПравителството на „Право и Справедливост“ заяви, че Полша - която имаше една от най-големите еврейски общности в света, преди да бъде почти напълно унищожена от нацистките окупатори - е била жертва на Втората световна война и затова не бива да бъде обременена с никакви финансови задължения. \r\nПревод и редакция:", "date": "2019.05.15", "title": "Reuters: Наплюха посланика на Полша в Израел на фона на нарастващото напрежение"}
{"url": "http://www.focus-news.net/news/2019/05/15/2658353/evropeyski-izbori-2019-lilyana-pavlova-na-sreshta-sas-stroitelniya-bransh-novata-filosofiya-na-evropeysko-finansirane-shte-dade-vazmozhnost-za-poveche-proekti-za-gradsko-razvitie.html", "text": "Това, за което ще продължим да работим в Европейския парламент е по линия на регионалната политика и осигуряването на финансиране в подкрепа на общините и държавните структури – за инвестиции в пътища, градска инфраструктура, за училища, детски градини и паркове. Новата философия на европейско финансиране обаче ще даде повече възможности за проекти за градско развитие, които генерират приходи и са рентабилни в дългосрочен план. Това коментира кандидатът за член на Европейския парламент от листата на ГЕРБ и СДС и варненски народен представител Лиляна Павлова на среща с представители на Строителната камара във Варна, предаде репортер на  Радио „Фокус“ – Варна . По време на дискусията тя посочи, че новите тенденции на финансиране ще са свързани с механизма на публично-частното партньорство и на финансовите инструменти, които ще дадат възможност да се създават работни места в по-дългосрочен срок на реализация. Като човек с опит в регионалната политика, строителството, благоустройството, пред представителите на бранша Лиляна Павлова сподели плановете и платформата на партия ГЕРБ по отношение на политиките, които трябва да бъдат защитавани в новия Европейски парламент за българските региони, развитието на инфраструктурата с подкрепата на европейските фондове.   \r\n„За мен е много болно, като бивш министър на регионалното развитие, как нашите опоненти хулят строителния бизнес. Това са едни достойни хора. В строителния бранш са заети стотици хиляди хора – работници, инженери, проектанти, които градят България и България се развива благодарение на тяхната работа. Този бизнес дава работа и заплати на тези хора с техния достоен труд. Да бъдат обвинявани, че те източват средства и не се работи добре, без конкретни факти, е обидно“, каза още Лиляна Павлова. Тя призна, че има и инфраструктурни обекти, в които има грешки и дефекти, но е важно да има добър контрол и дефектът да бъде отстранен от този, който е сгрешил. С представителите на бранша тя коментира кои са механизмите за контрол, за да бъде европейското финансиране ефективно и усвоявано с видими резултати. „Първата задача на новия Европейски парламент ще бъде приемането на бюджета, но е много важно да договорим какво конкретно ще получи България и то трябва да е експертно защитено. Затова трябва да сме много активни в дебата и да постигнем увеличаване на бюджета на 18 милиарда лева за българската инфраструктурна политика“, посочи Павлова.  \r\nТя допълни, че досега у нас е инвестирано приоритетно в големите градове и тези инвестиции безспорно ще продължат, но от тук нататък целта ще е да се преговаря  финансирането от Европа да достигне и до по-малките населени места. „Вторият обхват на нашите приоритети е продължаването на инвестициите в пътната инфраструктура, за са завършим започнатите транспортни коридори. Третият тип инвестиции, които ще имат все по-голям обхват, това са инвестициите от нова философия. Това са инвестиции на принципа на финансовите инструменти – дългосрочно кредитиране, банкови гаранции и предоставяне на европейско финансиране за иновации, нови предприятия. Идеята е спортни съоръжения, паркинги, туристически атракции, икономически зони и центрове да се финансират, да се изгражда градска инфраструктура, която генерира приходи“, допълни Лиляна Павлова.  Според нея, важен елемент е общото европейско законодателството да бъде такова, че да се осигури по-качествен контрол, за да не остане сянката на съмнението, че някой източва парите. „Следваща задача ще бъде приемане на такова законодателство, както и за опростяване на правилата“, каза още тя.  \r\nПредставителите на бизнеса от своя страна поискаха възможности за внасяне на чужда работна ръка у нас, за да се създаде конкуренция, което според тях ще доведе и до повишаване на качеството. Присъстващите на срещата изразиха и мнение, че трябва да се намерят механизми качествените работници да не заминават да работят в чужбина, както и български фирми да могат да развиват бизнеса си и на Запад. \r\nДиана СТОЕВА", "date": "2019.05.15", "title": "Европейски избори 2019: Лиляна Павлова на среща със строителния бранш: Новата философия на европейско финансиране ще даде възможност за повече проекти за градско развитие"}
{"url": "http://www.focus-news.net/news/2019/05/15/2658355/dvama-ministri-vrachvat-dogovori-za-izpalnenie-na-proekti-po-programata-za-transgranichno-satrudnichestvo-mezhdu-balgariya-i-sarbiya-na-16-may.html", "text": "Министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г. Това съобщиха от пресцентъра на  Министерството на регионалното развитие и благоустройство  (МРРБ). \r\nЦеремонията ще се проведе утре – 16 май, от 14.00 часа в зала „Пресцентър“ на МРРБ. В нея ще участва и заместник-министърът на регионалното развитие и благоустройството Деница Николова.", "date": "2019.05.15", "title": "Двама министри връчват договори за изпълнение на проекти по програмата за трансгранично сътрудничество между България и Сърбия на 16 май"}
{"url": "http://www.focus-news.net/news/2019/05/15/2658348/rayka-hristova-regionalna-biblioteka-dimitar-talev-blagoevgrad-uchenitsite-i-studentite-poseshtavat-redovno-bibliotekata.html", "text": "Учениците и студентите посещават редовно Регионална библиотека „Димитър Талев“ – Благоевград. Това каза за  Радио „Фокус“ – Пирин  Райка Христова, директор на библиотеката, по повод днешния ден на отворените врати под мотото „Няма по-верен приятел от книгата“. По думите й екипът на библиотеката се стреми да провокира четенето при децата още в ранна възраст.  \r\n„Ние знаем, че когато създадем навика да се чете още от първи клас, то поне половината от децата ще продължат да четат. Те ще се превърнат в наши постоянни читатели. Имаме много добре развит Детски отдел“, посочи Райка Христова. Тя добави, че през миналия месец в Деня на отворените врати за Детския отдел за един ден са се записали 949 деца. „Това е абсолютен рекорд и до сега не сме имали такова записване, което показва, че нашата библиотека е припозната като партньор и като културно-информационен център и място, където човек може да дойде и да прочете книга, да разгледа списание или пък децата да изгледат филм“, каза още Христова. \r\nДиректорът на Регионална библиотека „Димитър Талев“ коментира, че е важно повече хора да посещават редовно библиотеката. „Наскоро купувахме нови книги и се стремим всички нови книги, които излизат на книжния пазар да ги има в библиотеката. Освен това сме депозитна библиотека и всичко, което се тиражира в над 300 тиража го получаваме безплатно, което е за ползване в читалня“, заяви Райка Христова. \r\nДенис НИКИФОРОВ", "date": "2019.05.15", "title": "Райка Христова, Регионална библиотека „Димитър Талев“ – Благоевград: Учениците и студентите посещават редовно библиотеката"}
{"url": "http://www.focus-news.net/news/2019/05/15/2658356/nimh-gradushka-e-padnala-v-rayona-na-bansko.html", "text": "Най-голямо количество от дъжд е отчетено в в Кърджали и Драгоман от 1-2 л/кв. м., а в Банско е регистрирана и  градушка- 0,5 мм. Това съобщиха за Агенция „Фокус“ от  Националния институт по метеорология и хидрология (НИМХ) . До обяд валежите от дъжд не са били много. Към 15.00 часа са били в порядъка от 1-2 л/кв. м.- в Драгоман 2 л/кв. м., в Кърджали 1 л/кв. м. В Гоце Делчев също е имало гръмотевична буря и град. На останалите места валежите са били под 1 л/кв. м.  \r\nДнес не е имало преминаване над критичните нива на речните езера, след проливните валежи от дъжд. Повишение на нивата на реките е имало главно в Северозападна България на река Огоста- около 60 см и на река Струма- около 30 см. Тази вечер и утре се очакват така наречените „поройни наводнения“, където върху малки площи е възможно да се изсипе голямо количество дъжд. Това е възможно да стане в планинските части във водосбора на река Вит и на река Тополница. \r\nДо петък ще има превалявания в следобедните часове и в полунощ. Ще има повече облачност, на места валежите ще са интензивни. Събота и неделя над по-голямата част от страната ще е по-спокойно. В понеделник следобед в западните райони може да има валежи от дъжд, но в останалата част  такива не се очаква.", "date": "2019.05.15", "title": "НИМХ: Градушка е паднала в района на Банско"}
{"url": "http://www.focus-news.net/news/2019/05/15/2658359/ministar-temenuzhka-petkova-shte-initsiiram-sreshta-na-koyato-proizvoditelite-na-elektroenergiya-ot-vazobnovyaemi-iztochnitsi-da-izlozhat-svoite-iskaniya.html", "text": "Ще инициирам среща с представители на Народното събрание, Министерството на енергетиката, Комисията по енергийно и водно регулиране и Държавен фонд „Земеделие“, на която производителите на електроенергия от възобновяеми източници да изложат своите искания. Това каза министърът на енергетиката Теменужка Петкова по време на среща с представители на ВЕИ сектора, съобщиха от пресцентъра на  министерството . Днешният им протест е свързан с промяна в Закона за енергетиката, направена през юли месец 2015 г.  \r\nМинистър Петкова обясни, че по силата на тази промяна е решен въпрос, свързан с двойно финансиране. Производителите на енергия от възобновяеми източници, които са получили финансиране по Оперативна програма за развитие на селските райони от Държавен фонд „Земеделие“ са получили преференциални цени и с решение на бившата Държавна комисия за енергийно и водно регулиране. След извършена проверка от Европейския одитен орган по програмата е констатирано двойно финансиране. Министър Петкова припомни също така, че по отношение на промяната в Закона за енергетиката Конституционният съд се е произнесъл, че тя е законосъобразна.  \r\nОчаква се следващата седмица да се насрочи среща между заинтересованите страни.", "date": "2019.05.15", "title": "Министър Теменужка Петкова: Ще инициирам среща, на която производителите на електроенергия от възобновяеми източници да изложат своите искания"}
{"url": "http://www.focus-news.net/news/2019/05/15/2658358/stara-zagora-detsa-ot-podgotvitelna-grupa-na-detska-gradina-slanchitse-v-kazanlak-gostuvaha-v-obshtinskata-biblioteka-iskra.html", "text": "Деца от подготвителна група на детска градина Слънчице” гостуваха на Детско – юношеския отдел в Общинската библиотека „Искра“, предаде кореспондент на Радио „Фокус”. Посещението им бе част от редицата събития от програмата на „Искра”, включени в Националната библиотечна седмица. Директорът на библиотеката Анна Кожухарова и ръководителят на Детско – юношеския отдел- Теодора Георгиева приветстваха децата. Те ги запознаха с историята на библиотеката и работата на библиотекаря. Децата имаха възможност да влязат в тази роля, като при посещение на читатели те маркираха посещенията с читателски карти в базата данни. \r\nВъзпитаниците на ДГ „ Слънчице” рисуваха върху платно, за да оставят своите „подписи“ за спомен от гостуването си, а на импровизирана сцена те изявиха своя актьорски и певчески талант. Бяха им представени и специалният „Вълшебен кът”, предназначен за малчугани от 0 до 6 години и „Стаята с огледалата“, където те видяха променен и забавен своя образ. На всеки един участник в своеобразната библиотечна екскурзия, Общинска библиотека „Искра” подари читателска карта с едногодишен безплатен абонамент и значки с наслов „Библиотеката – моята първа сцена”. \r\nСлавяна ГАЙДАРОВА", "date": "2019.05.15", "title": "Стара Загора: Деца от подготвителна група на детска градина Слънчице” в Казанлък гостуваха в Общинската библиотека „Искра“"}
{"url": "http://www.focus-news.net/news/2019/05/15/2658352/ministar-danail-kirilov-utre-v-rabotna-grupa-shte-predstavya-vizhdaneto-si-za-prekratyavaneto-na-mandata-na-trimata-golemi.html", "text": "Утре ще се проведе заседание на работната група по Закона за съдебната власт. Планирам да представя моето виждане за отговорността на \"тримата големи\". Това каза пред журналисти министърът на правосъдието Данаил Кирилов след среща с държавния глава Румен Радев за избора на нов главен прокурор, предаде репортер на  Агенция „Фокус“ . „Моето предложение е за отговорността и евентуалното прекратяване на мандата да важи за \"тримата големи“, заяви той. „На срещата с президента подробно дискутирахме дали да се касае за отговорността и разследването само на главния прокурор или режимът трябва да бъде идентичен и за \"тримата големи“, обясни Кирилов и уточни, че за базово решение в предложението му е взет статутът на магистрата. „Амбицията ни е да следваме най-дългата законодателна процедура, за да има достатъчно време за обществено обсъждане, а преди това да има и необходимият брой заседания на Съвета за съдебна реформа“, заяви правосъдният министър. „Би било добре, ако до края на тази сесия успеем да извървим подготвителната фаза на законодателната процедура и да стигнем до законопроект, предложен от МС“, коментира той. Данаил Кирилов поясни, че в предложението му няма институция с особен статут, която да разследва главния прокурор.  \r\n„Срещата с президента беше изцяло работна. Продължи дълго, защото влязохме дълбоко в детайлите. Не се ограничихме до темата за процедурата за избор на главен прокурор. Говорихме за множество въпроси, свързани с реформата в съдебната система“, каза министърът. „Президентът прояви интерес и към Механизма за сътрудничество и оценка, както и към взаимоотношението на властите във връзка с продължаване на съдебната реформа“, обясни Кирилов.", "date": "2019.05.15", "title": "Министър Данаил Кирилов: Утре в работна група ще представя виждането си за прекратяването на мандата на \"тримата големи\""}
{"url": "http://www.focus-news.net/news/2019/05/15/2658362/ministar-danail-kirilov-podkrepyam-glavniya-prokuror-v-iskaneto-mu-za-informatsiya-ot-dans-za-litsa-na-visshi-publichni-dlazhnosti.html", "text": "Гледам изцяло положително и подкрепям главния прокурор в това му действие. Смятам, че то е необходимо. Това каза пред журналисти министърът на правосъдието Данаил Кирилов след среща с държавния глава Румен Радев за избора на нов главен прокурор по повод изисканата от главния прокурор Сотир Цацаров информация от ДАНС за недекларирани сметки, имоти и инвестиции на лица на висши публични длъжности, предаде репортер на  Агенция „Фокус“ . „Надявам се ДАНС да има достатъчно аналитична и разузнавателна информация, която да послужи за идентификацията на данни, по които да започне събиране на доказателства за такива сметки или връзки“, посочи Кирилов. В отговор на въпрос има ли връзка между искането на президента Радев да започне проверка на офшорките и писмото на Цацаров с искане на информацията от ДАНС, министърът коментира: „Не мога да се произнеса компетентно. Нямам лично виждане по този въпрос“.  \r\nПопитан кога смята, че трябва да започне процедурата за нов главен прокурор, Данаил Кирилов обясни: „Имаме ясно разписани правила. Смятам, че това че сега започваме да говорим не вреди на срочното провеждане на процедурата“. „Радвам се, че с президента изразихме еднакво мнение, че решаващият орган, който ще вземе същностните решения за процедурата е ВСС. Нито президентът, нито министърът на правосъдието имат амбиции или желание да се намесват“, изтъкна правосъдният министър. В отговор на питане би ли номинирал главен прокурор, каквото правомощие има, Кирилов каза: „Не знам дали е необходимо в този момент да обявявам подобно намерение, в толкова ранна фаза. Смятам, че министърът на правосъдието би следвало да се въздържи от номинация. Номинациите би следвало да бъдат от ВСС“.", "date": "2019.05.15", "title": "Министър Данаил Кирилов: Подкрепям главния прокурор в искането му за информация от ДАНС за лица на висши публични длъжности"}
{"url": "http://www.focus-news.net/news/2019/05/15/2658364/sofiya-na-am-hemus-pri-km-25-v-posoka-stolitsata-pri-razklona-za-vitinya-se-e-obrazuvala-kolona-ot-avtomobili.html", "text": "На АМ „Хемус“ при км 25 в посока София, при разклона за Витиня се е образувала колона от автомобили. Това съобщи слушател на  Радио „Фокус“  По пътя има опасност от аквапланинг.", "date": "2019.05.15", "title": "София: На АМ „Хемус“ при км 25 в посока столицата, при разклона за Витиня, се е образувала колона от автомобили"}
{"url": "http://www.focus-news.net/news/2019/05/15/2658347/georgi-terziyski-api-tol-sistemata-se-upravlyava-samo-ot-api-a-ne-ot-korporativni-strukturi.html", "text": "Тол системата се управлява само от Агенция „Пътна инфраструктура, а не от корпоративни структури. Това каза на брифинг председателят на УС на АПИ Георги Терзийски, предаде репортер на  Агенция „Фокус“ . „Не за първи път АПИ е обект на фалшиви новини. Но няма да позволя върху АПИ да се хвърлят обвинения и неистини да се споделят в общественото пространство“, коментира Терзийски. \r\n„Дружеството, с което беше подписан договор като национален доставчик на услуги – но той не е влязъл в сила поради това, че не е доказана функционална съвместимост със системата, е изцяло българско дружество. Нито една акция не е собственост на друго физическо или юридическо лице, освен български гражданин или юридическо лице с българска регистрация“, каза още той.  \r\nПо отношение на това, че представители на корпоративни структури управляват тол системата Терзийски заяви: „Тол системата на България се управлява от АПИ, а не от Лилана или други известни или неизвестни имена. Евентуалният национален доставчик на услуги се представлява от Мартин Димитров, той участва и в разработването на продукта LIMA“. \r\nОт своя страна, зам.-министърът на регионалното развитие и благоустройството Николай Нанков обясни, че се очаква скоро да има и трети доставчик на услуги. \r\nЦветилена СИМЕОНОВА", "date": "2019.05.15", "title": "Георги Терзийски, АПИ: Тол системата се управлява само от АПИ, а не от корпоративни структури"}
{"url": "http://www.focus-news.net/news/2019/05/15/2658363/api-vazstanoveno-e-dvizhenieto-po-okolovrastniya-pat-na-dobrich.html", "text": "Възстановено е движението по Околовръстния път на Добрич. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.05.15", "title": "АПИ: Възстановено е движението по Околовръстния път на Добрич"}
{"url": "http://www.focus-news.net/news/2019/05/15/2658360/pazardzhik-vremenno-se-ogranichava-dvizhenieto-v-aktivnata-i-izprevarvashtata-lenta-na-am-trakiya-pri-km-92-v-posoka-sofiya-poradi-ptp.html", "text": "Временно се ограничава движението в активната и изпреварващата лента на АМ „Тракия“ при км 92 в посока София поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява в аварийната лента и се регулира от \"Пътна полиция\".", "date": "2019.05.15", "title": "Пазарджик: Временно се ограничава движението в активната и изпреварващата лента на АМ „Тракия“ при км 92 в посока София поради ПТП"}
{"url": "http://www.focus-news.net/news/2019/05/15/2658367/pazardzhik-tir-se-e-udaril-v-3-koli-pri-km-92-na-am-trakiya-v-posoka-sofiya.html", "text": "ТИР се е ударил в 3 коли при км 92 на АМ „Тракия“ в посока София. Това съобщиха за  Агенция „Фокус“ от пресцентъра на  МВР . Инцидентът е регистриран към 16.00 часа. Пострадалите са с леки наранявания. Движението се осъществява в аварийната лента.", "date": "2019.05.15", "title": "Пазарджик: ТИР се е ударил в 3 коли при км 92 на АМ „Тракия“ в посока София"}
{"url": "http://www.focus-news.net/news/2019/05/15/2658366/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Русия Владимир Путин смята, че най-близката възможност за среща с президента на САЩ Доналд Тръмп е предстоящият през юни форум на Г-20 в Осака, предава  ТАСС . \r\n„Както разбирам, най-близката възможност да се срещнем с президента Тръмп е на Г-20 в Япония“, заяви руският лидер на пресконференция след преговорите с австрийския му колега Александър Ван дер Белен. \r\nНа въпрос от журналисти дали е възможна двустранна среща на президентите на Руската федерация и САЩ във Виена, Путин отбеляза: „Ако американската страна е готова да продължи контактите си в такъв специален режим, то ... ние сме отворени за тези преговори навсякъде, включително във Виена“. Според президента на Руската федерация „Виена е добро място за провеждане на преговори на най-високо ниво“. \r\n***  Президентите на Русия и Турция Владимир Путин и Реджеп Таийп Ердоган се съгласиха, че възможно най-скоро трябва да се проведе заседание на работна група за северозападна Сирия, съобщи турският външен министър Мевлют Чавушоглу в сряда, цитиран от електронното издание на вестник  Yeni Safak . \r\nПоследната офанзива на сирийската армия и нейните съюзници, подкрепяни от Русия, предизвика бежанска вълна, както твърди ООН. \r\nЧавушоглу каза, че атаките на сирийските правителствени сили са вредни за перспективите за сформиране на комисия под шапката на ООН за изготвяне на нова сирийска конституция. \r\n*** Турция обсъжда със САЩ създаването на работна група за оценяване на въздействието от покупката на руски зенитно-ракетни системи С-400, но няма да отлага доставката им, заяви министърът на външните работи Мевлют Чавушоглу в сряда, предава  Reuters . \r\n„Обменяме мнения за това и ще продължим да го правим. Трябва да решим дали ще има работна група или не“, заяви първият дипломат на Анкара. „Разговорите продължават, все още няма нищо сигурно“, добави той. \r\n„На този етап не може да има отлагане или отмяна на поръчката, но това не е и в дневния ред“, добави Чавушоглу. \r\n***  Вицепремиерът на Косово Енвер Ходжай заяви, че предстоящата среща между лидерите на Косово и Сърбия в Париж ще определи дали е възможно през тази година да бъде постигнато споразумение, предава държавната  „Радио и телевизия Косово“ (RTK) . \r\nВъв „Фейсбук“ Ходжай написа: „2019 е добра възможност да се постигне споразумение със Сърбия, но също и изпуснат шанс, ако срещата на върха в Париж не отговори на принципите, очакванията и ясните параметри около диалога“. \r\nХоджай каза, че Косово е заинтересовано и готово да постигне споразумение със Сърбия и че това може да стане чрез съгласувани действия между САЩ. и ЕС. Той добави, че само една смислена програма може да направи 2019 година на договор за Косово и Сърбия. \r\n***  Действащият президент на Украйна Петро Порошенко заяви в ефира на телевизия „112 Украина“, че е подписал закона за изключително използване на украинския език във всички сфери на живота, предава  РИА Новости . \r\nДържавният глава отбеляза, че законът е балансиран внимателно. \r\n„Той е дотолкова проверен, че нито една политическа сила, която стои на държавно патриотически позиции, не би имала основания да го преразгледа. Няма основания“, заяви Порошенко. \r\nПо-рано документът бе подписан в залата на парламента от председателя на Върховната Рада Андрей Парубий, след като законът бе приет на 24 април. \r\nДепутатите от опозицията внесоха постановление в Радата за отмяна на закона, тъй като, според тяхното мнение, е нарушена процедурата за приемането му, а самият той не отговаря на Конституцията. По този начин председателят не можеше да подпише документа и да го предаде на президента, докато парламентът не разгледа това постановление. \r\n***  Правителството на Ирак реши да купи зенитно-ракетни системи (ЗРС) С-400 от Русия, предава  ТАСС . \r\nТова заяви в сряда посланикът на Ирак в Москва Хайдар Мансур Хади на пресконференция за резултатите от осмото заседание на междуправителствената руско-иракска комисия по търговия, икономическо и научно-техническо сътрудничество, което се състоя в периода 23-25 април в Багдад. \r\n„Що се касае до ЗРС, иракското правителство взе решение. То иска да купи С-400“, заяви той. \r\nС-400 „Триумф“ е руска ЗРС със среден и голям обсег. През ноември 2018 година CNBC, позовавайки се на лица, имащи достъп до американски разузнавателни данни, съобщи, че въпроса за покупка на С-400 са обсъждали Алжир, Виетнам, Египет, Ирак, Катар, Мароко и Саудитска Арабия. През февруари началникът на пресслужбата на Държавния департамент на САЩ Хедър Науърт заяви за възможна ответна реакция на Вашингтон в случай, че Ирак или друга страна реши да купи руско оръжие. \r\n***  Германия преустановява участието си в мисията за подготовка на военни на Ирак заради изостряне на ситуацията в региона. Това съобщават местни медии, като се позовават на източници от военните кръгове в Берлин, предава руската информационна агенция  TACC . \r\nСъгласно разпространената информация, решението на ФРГ е съгласувано с партньорите й в международната коалиция срещу близкоизточната радикална групировка „Ислямска държава“. \r\nДруги подробности към момента не се привеждат. \r\n***  В началото на месец юни ще обявя промените в ръководните структури на министерско ниво, в държавните институции, в края на юни ще започна и с тези по вертикала в общините, където държавата е представена със съответните институции. Това обяви министър-председателят на югозападната ни съседка Зоран Заев по отношение на акцията „метла“, съобщава електронното издание на македонския вестник  „Независен“ . \r\nЗаев потвърди, че ще бъдат сменени няколко министри, заместник-министри и директори. Окончателният брой на освободените от длъжност ще стане ясен по-нататък. \r\n„Все още сме във фаза на обмисляне, имам концепцията. Главните критерии ще бъдат арогантност, неизпълнение на очакванията на гражданите, незаинтересованото отношение на някои от заемащите високопоставени постове, непотизма, индикациите за борба с корупцията - всички аспекти ще бъдат взети предвид и вярвам, че ще вземем реални решения, които ще бъдат сериозен ускорител за по-силна динамика на нещата у нас, защото гражданите очакват конкретни резултати след всички тези важни политически решения след края на президентските избори“, обясни премиерът. \r\nЗаев поясни, че тези дни ще бъде насрочена среща с лидера на „Демократичен съюз за интеграция“ Али Ахмети и другите партньори в коалицията за обсъждане на реконструкцията в управлението. \r\n***  Русия съжалява за продължаващата ескалация на напрежението около ядреното споразумение с Иран и е на мнение, че то е предизвикано от действията на САЩ. Това заяви пред журналисти говорителят на Кремъл Дмитрий Песков, предава  TACC . \r\n„Констатираме продължаване на ескалацията на напрежение, за съжаление, виждаме решенията, които взима Иран“ по отношение на Съвместния всеобхватен план за действие за ядрената програма на Техеран, заяви Песков, допълвайки, че „има очевидна ситуация, в която, за съжаление, има тенденция и за по-нататъшна ескалация“.  \r\n„Разбираме ясно, че Иран предприема тези действия в отговор на натиска, който напълно противоречи на духа и буквата на СВДП“, подчерта говорителят на Кремъл. „Именно действията на САЩ провокираха Иран. Тук, за съжаление, общата загриженост остава“, заяви Песков, като допълни, че на срещата с руския президент Владимир Путин държавният секретар на САЩ Майк Помпео не е дал никакви обещания по въпроса. \r\n***", "date": "2019.05.15", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/05/15/2658365/api-vremenno-se-ogranichava-dvizhenieto-po-izprevarvashtata-lenta-pri-km-31-na-am-trakiya-v-posoka-burgas.html", "text": "Временно се ограничава движението по изпреварващата лента при км 31 на АМ \"Тракия\" в посока Бургас поради почистване на разлято масло по пътната настилка. Това съобщиха от пресцентъра на  Агенция \"Пътна инфраструктура\"  (АПИ). \r\nДвижението се осъществява в активната лента и се регулира от \"Пътна полиция\".", "date": "2019.05.15", "title": "АПИ: Временно се ограничава движението по изпреварващата лента при км 31 на АМ \"Тракия\" в посока Бургас"}
{"url": "http://www.focus-news.net/news/2019/05/15/2658361/burgas-vazstanoveno-e-dvizhenieto-po-ednata-lenta-v-rishki-prohod-v-rayona-na-selo-prilep.html", "text": "Възстановено е движението по едната лента в Ришки проход в района на село Прилеп. Това съобщиха от пресцентъра на  Агенция \"Пътна инфраструктура\" .", "date": "2019.05.15", "title": "Бургас: Възстановено е движението по едната лента в Ришки проход в района на село Прилеп"}
{"url": "http://www.focus-news.net/news/2019/05/15/2658369/glavniyat-arhitekt-na-stolichna-obshtina-arh-zdravko-zdravkov-shte-predstavi-otchet-po-povod-3-godini-ot-vstapvaneto-si-v-dlazhnost.html", "text": "Главният архитект на Столична община арх. Здравко Здравков ще представи своя Отчет за управление на системата и процеса на градско планиране и развитие на Столична община по повод 3 години от встъпването си в длъжност като Главен архитект на Общината, от 10.00 ч. на 16 май в сградата на НАГ. Това съобщиха от пресцентъра на  Столична община .", "date": "2019.05.15", "title": "Главният архитект на Столична община арх. Здравко Здравков ще представи отчет по повод 3 години от встъпването си в длъжност"}
{"url": "http://www.focus-news.net/news/2019/05/15/2658368/prezidentat-rumen-radev-ochakva-obshtestven-debat-yasni-kriterii-i-prozrachna-protsedura-pri-nominiraneto-i-izbora-na-sledvashtiya-glaven-prokuror.html", "text": "Президентът Румен Радев прие на „Дондуков“2 министъра на правосъдието Данаил Кирилов. Разговорът е част от поредицата срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Това съобщиха от  прессекретариата на държавния глава . \r\nПо време на срещата президентът акцентира върху професионалната компетентност и изявената независимост като критерии за избора на новия главен прокурор. Държавният глава подчерта и необходимостта от обществен дебат като гаранция за прозрачността на процедурата по номинирането и избора.  \r\nСред темите на разговора бяха също така ходът на правосъдната реформа, независимостта на съдебната власт, правомощията и отговорността на „тримата големи“, както и прилагането на Механизма за сътрудничество и оценка.  \r\nУтре президентът Румен Радев ще проведе среща с председателя на Върховния административен съд Георги Чолаков.", "date": "2019.05.15", "title": "Президентът Румен Радев очаква обществен дебат, ясни критерии и прозрачна процедура при номинирането и избора на следващия главен прокурор"}
{"url": "http://www.focus-news.net/news/2019/05/15/2658371/v-haskovo-shte-se-provede-shestvie-po-sluchay-denya-na-balgarskiya-sport.html", "text": "По случай 17 май - Ден на българския спорт и професионален празник на работещите в сферата на спорта в Хасково ще се проведе шествие, в което ще вземат участие Спортно училище „Стефан Караджа“ и спортните клубове на територията на Общината. Това съобщиха от пресцентъра на  Община Хасково . Организатори на събитието са Община Хасково, Спортно училище „Стефан Караджа“ и Превантивно–информационен център по наркотични вещества. \r\nСъбитието ще се проведе на 16 май, като шествието ще стартира в 16.00 часа от паметника на „Капитан Петко Войвода“ ще премине пред сградата на Общината и ще финишира на площад „Свобода“. \r\nПразникът ще продължи с демонстрации на различни спортове на участващите в шествието клубове – начало 16.30 часа.", "date": "2019.05.15", "title": "В Хасково ще се проведе шествие по случай Деня на българския спорт"}
{"url": "http://www.focus-news.net/news/2019/05/15/2658370/darzhavniyat-glava-rumen-radev-prizova-inspektorata-kam-vss-da-bade-efektiven-garant-che-kandidatstvashtite-za-glaven-prokuror-magistrati-otgovaryat-na-neobhodimite-kriterii.html", "text": "Инспекторатът към Висшия съдебен съвет да бъде ефективен гарант, че магистратите, кандидатстващи за поста главен прокурор, отговарят на необходимите за това критерии, призова днес президентът Румен Радев на среща с главния инспектор в Инспектората към ВСС Теодора Точкова. Това съобщиха от  прессекретариата на държавния глава . Държавният глава посочи, че отклонения от законовите предписания по отношение на независимостта на кандидатите, техния морал, професионализъм, декларирани доходи и имущество, впоследствие могат да компрометират дейността на прокуратурата.    \r\nРазговорът се проведе в рамките на поредицата от срещи, които държавният глава инициира във връзка с критериите за избор и правомощията на следващия главен прокурор. Според президента Радев е необходима по-голяма прозрачност при деклариране на доходите и имуществото на магистратите, за да няма различия с режима за деклариране от лицата, заемащи други висши публични длъжности.  \r\nТеодора Точкова беше категорична, че Инспекторатът към Висшия съдебен съвет ще изпълни своите правомощия, съгласно закона, при избора на новия главен прокурор. На срещата бяха разменени мнения за дейността на съдебната система и за реформата в българското правосъдие", "date": "2019.05.15", "title": "Държавният глава Румен Радев призова Инспектората към ВСС да бъде ефективен гарант, че кандидатстващите за главен прокурор магистрати отговарят на необходимите критерии"}
{"url": "http://www.focus-news.net/news/2019/05/15/2658374/afp-donald-tramp-otlaga-mitata-varhu-avtomobilniya-vnos-za-sasht.html", "text": "Държавният глава на САЩ Доналд Тръмп планира да отложи налагането на мита за автомобилния внос в страната за срок от още шест месеца, предава  AFP . Източници от бранша разкриват, че целта е в периода да бъде договорена сделка. \r\nТръмп заплаши да наложи 25% мита върху автомобилния внос - закана, която притесни най-вече Европейския съюз и Япония, както и Мексико и Канада. \r\nКрайният срок за обявяване на решението за тарифите изтича в събота. Мотивът за налагането им бе обвързан с националната сигурност на САЩ. Според източниците на агенцията обаче, американският президент ще отложи въвеждането на тарифите.  \r\nНови мита рискуват да изострят и без това напрегнатите търговски отношения с основните търговски партньори на Вашингтон заради наказателните мита върху стомана и алуминий, които САЩ наложиха по-рано. Тереза Герова", "date": "2019.05.15", "title": "AFP: Доналд Тръмп отлага митата върху автомобилния внос за САЩ"}
{"url": "http://www.focus-news.net/news/2019/05/15/2658373/evropeyski-izbori-2019-emil-radev-gerb-evropeyskata-solidarnost-vav-vid-na-evrofondove-uspyava-da-napravi-konkurentosposobni-balgarskite-predpriyatiya.html", "text": "Кандидатът за евродепутат от листата на ГЕРБ и СДС Емил Радев посети една от най-големите фирма за производство на месни продукти. Това съобщиха от пресцентъра на  ПП ГЕРБ . По време на срещата той разговаря с работещите в различните цехове и се запозна с процеса на работата. Трябва да направим така, че българските предприятия с помощта на европейските фондове да стават много по-конкурентоспособни. Така те ще успеят да увеличат добавената стойност на своето производство и да създадат по-високоплатени работни места“, подчерта Емил Радев. Той добави, че трябва да се работи съвместно с българските производители.  \r\nЕмил Радев допълни, че европейската солидарност във вид на еврофондове успява да направи конкурентоспособни такъв вид български предприятия, които произвеждат качествена храна.  \r\n„Именно тези фирми хранят българските граждани с наистина полезни качествени продукти“, добави Радев. Той каза, че с общоевропейски контролен орган за храните ще може да се  противодейства на нелоялните търговски практики.  Поради тази причина той продължава да работи срещу двойните стандарти при храните и напитките.  \r\n„Надявам, че срещите ни с представителите на бранша ще бъдат по-чести и ще бъдем запознавани с проблематиката на реалния бизнес, за да можем да осигурим по-добри условия за него. Така, когато се приема европейското законодателство - ние ще  бъдем запознати и ще знаем как да защитим, както българските граждани, така и българския бизнес“, подчерта Емил Радев. \r\nВ срещата участваха представители на ръководството на фирмата,  Николай Попов - член на УС на ПГЕРБ-София и Петър Митев - член на районното ръководство на ГЕРБ-Оборище.", "date": "2019.05.15", "title": "Европейски избори 2019: Емил Радев, ГЕРБ: Европейската солидарност във вид на еврофондове успява да направи конкурентоспособни българските предприятия"}
{"url": "http://www.focus-news.net/news/2019/05/15/2658372/predstoyashti-sabitiya-v-stranata-za-16-may-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в Министерски съвет зам.-министърът на регионалното развитие и благоустройство Николай Нанков ще проведе среща с премиера Бойко Борисов за въвеждането на тол системата.  \r\n*** \r\nОт 14.00 часа президентът Румен Радев ще приеме на „Дондуков“2  председателя на Върховния административен съд Георги Чолаков. Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.  \r\n*** \r\nOт 17.00 чaса в зала 1 на Централния военен клуб ще се състои на тържественото отбелязване на 20-годишнината от създаването на Европейския институт. Събитието ще бъде открито от министър-председателя Бойко Борисов, ръководителя на Представителството на ЕК в България Огнян Златев и основателите на Европейския институт- Николай Младенов и г-н Станислав Даскалов. \r\n*** \r\nОт 14.00 часа в зала „Пресцентър“ на Министерството на регионалното развитие и благоустройство министър Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г.  \r\n*** \r\nОт 9.00 часа в ИНТЕРПРЕД-СТЦ София ще се проведе форумът Business & Finance 4.0, организиран от сп. Enterprise и MoitePari.bg. \r\n*** \r\nОт 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В. и Трайчо Т. \r\n*** \r\nОт 9.30 часа V състав на Специализирания наказателен съд ще гледа делото за образуване и ръководене на организирана престъпна група срещу Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П. и Йордан П.  \r\n*** \r\nОт 9.30 часа III състав на Специализирания наказателен съд ще заседава по делото за изнудване срещу Севдалин Е. и Кирил К.  \r\n*** \r\nОт 10.00 ч. в сградата на НАГ главният архитект на Столична община арх. Здравко Здравков ще представи своя отчет за управление на системата и процеса на градско планиране и развитие по повод 3 години от встъпването му в длъжност. \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Радослав К., Генчо П., Венцислав П., Георги С., Тодор А., Стефан Г., Петя И., Радомир П., Георги Г., Росен Р. и Якуб Я.  \r\n*** \r\nОт 10.00 часа III състав на Специализирания наказателен съд ще гледа делото за тероризъм срещу Мелиад Ф. и Хасан Х.  \r\n*** \r\nОт 10.00 до 16.00 часа във фоайето на Физическия факултет на Софийския университет \"Св. Климент Охридски\" (бул. „Джеймс Баучер“ 5, Централна сграда А) ще се проведе Ден на кариерата. Събитието се организира за четвърта поредна година от Кариерния център на Физическия факултет.  \r\n*** \r\nОт 10.00 часа улицата пред родния дом на визионера и филантроп Дими Паница ще бъде именувана на негово име. Улицата е разположена между площад „Народно събрание“ и бул. „Васил Левски“, успоредна на бул. „Цар Освободител“. На именуването ще присъства кметът на София Йорданка Фандъкова.  \r\n*** \r\nОт 10.00 часа в Унгарския културен институт ще се проведе научна конференция „100 години Александър Геров“. \r\n*** \r\nОт 10.30 часа 30 състав на Софийски градски съд ще гледа делото срещу бившия дeпутат Илия Илиев и Иван Тодоров за купуване на гласове. \r\n*** \r\nОт 10.30 часа в УМБАЛ „Александровска“ ще се проведе пресконференция на тема: „Стоп на астмата“. \r\n*** \r\nОт 11.30 до 14.00 ч. в Националната галерия „Квадрат 500“ ще бъде отбелязана 140-годишнината на „Български пощи“ ЕАД. Събитието включва валидиране на юбилейна пощенска марка, награждаване на служители на дружеството и празничен коктейл.  \r\n*** \r\nОт 11.00 часа в пресклуба на БТА ще се проведе пресконференция по повод предстоящата мащабна национална здравна кампания, свързана със Световния ден на хипертонията.   \r\n*** \r\nОт 13.30 часа в Представителството на ЕК ще се проведе международна конференция, посветена на Източното партньорство. \r\n*** \r\nОт 14.00 часа в  катедра  „Радиокомуникации и видеотехнологии“ на Факултета по телекомуникации при Техническия университет се организира честване на 65 години от първото телевизионно предаване в България и Балканския полуостров, както и 60 години от създаването на Българската национална телевизия.  \r\n*** \r\nОт 18.00 часа в Криптата на храм-паметник „Св. Александър Невски” публиката ще може да види за първи път около 60 непоказвани произведения на църковното изкуство от периода ХVІ-ХІХ век. Те са обединени в тематични групи,  които илюстрират в хронологичен ред евнгелските събития и празниците от Възкресението на Лазар до Свети Дух.  \r\n*** \r\nОт 18.00 часа в Мраморното фоайе на Столична библиотека ще се проведе творческа вечер „Яна Язова – енигма, фатализъм, реалност”. \r\n*** \r\nОт 18.00 часа в зала 19 на Квадрат 500 ще бъде представена монографията „Кирил Шиваров - скулпторът”- първото по рода си изкуствоведско изследване за големия български скулптор. \r\n*** \r\nОт 19.30 часа в Гьоте-Институт ще се проведе премиера на „Хофман“ - двуезичен спектакъл на \"Метеор\", посветен на живота и творчеството на Е.Т.А. Хофман. \r\n*** \r\nОт 19.00 часа пред сградата на общината ще се проведе протест срещу Националната стратегия за детето. \r\n*** \r\nОт 16.00 часа в Конферентна зала 2 на Бургаския свободен университет ще се проведе семинар по проект на тема „Българския! език в социалните медии\". \r\n*** \r\nОт 9.00 часа на спортен комплекс \"Локомотив\" ще се проведе Областно състезание между младежките противопожарни отряди \"Млад огнеборец”. \r\n*** \r\nОт 10.30 до 16.00 часа в града ще се проведат редица събития по повод празника на Светлината. Дирекция ОМД на община Варна и НАОП \"Николай Коперник\", съвместно с учители и ученици от III ПМГ \"Акад. Методий Попов\", СУ \"Любен Каравелов\", СУ \"Климент Охридски\", IV ЕГ \"Фредерик Жолио-Кюри\" и ДГ№5 \"Слънчо\" се включват в световната инициатива с организиране на \"Празник на светлината\".  \r\n*** \r\nОт 14.00 часа в Зала 1 на Икономически университет – Варна ще се проведе тържество за връчване на сертификати на студентите от специалности \"Информатика\" и \"Бизнес информационни системи\", успешно завършили 6-то издание на Проект \"IT Мастер клас\" в ИУ – Варна. \r\n*** \r\nОт 18.30 часа в Арт салона на Радио Варна ще бъде открита изложбата „С обич към Изтока”, която представя заснети от проф. Александър Федотов фотографии. Тя включва страни от Изтока, в които той прави последните си пътувания. \r\n*** \r\nОт 10.30 часа в Парк „Марно поле“ ще се проведе „Клиника на открито“ – обществена здравна профилактика. \r\n*** \r\nОт 17.00 часа ще бъде отбелязана 50-годишнината на Детска градина „Соня“ - МДТ „Константин Кисимов“. \r\n*** \r\nОт 18.30 часа ще се състои „Звуци за Никол“ – благотворителен концерт на учениците по пиано - Младежки дом. \r\n*** \r\nОт 18.30 часа в Клуб 7 ще се проведе среща с писателката Катерина Хапсали. \r\n*** \r\nОт 19.00 часа ще се играе постановката „Ловецът на жирафи“ на трупа „Жар“ към НЧ „Пламък-2016“ - Читалище „Надежда – 1869“. \r\n*** \r\nОт 20.30 часа в Клуб 7ще се проведат среща и концерт с Влади Тотев от група „Щурците“. \r\n*** \r\nОт 11.00 часа кметът Огнян Ценков ще направи инспекция на извършения ремонт на улици и междублокови пространства. Обиколката ще започне от ул. \"Владикина\", пресечката с ул. \"Г.С.Раковски\", пред Центъра за настаняване от семеен тип \"Зора\". \r\n*** \r\nОт 9.00 часа в митрополитския храм \"Св. Николай Мирликийски\" Негово високопреосвещенство Врачанският митрополит Григорий ще оглави заупокойна света литургия по повод 45-ата годишнина от кончината на видния духовник и родолюбец - Врачански митрополит Паисий. \r\n*** \r\nОт 10.00 часа на стадион \"Христо Ботев\" ще се проведат двадесетите областни състезания с младежките противопожарни отряди \"Млад огнеборец\". \r\n*** \r\nОт 16.00 часа в Читалня на библиотеката при НЧ \"Развитие 1869\" ще се състои творческа среща с писателката Валентина Панова и представяне на книгата и \"Разкази за хора и животни\". \r\n*** \r\nОт 19.30 часа в Камерна зала на ДКТ ще се състои концертът „Млади музикални таланти“. \r\n*** \r\nОт 12.00 часа в Спортна зала „Никола Петров“ ще се играе Турнир по баскетбол под домакинството на БК „Локомотив”. \r\n*** \r\nОт 14.30 часа до 16.00 часа на Стадион „Захарни заводи” ще се играе срещата от първенството на футбол 11 и U15. \r\n*** \r\nОт 17.00 часа в общинския драматичен театър ще бъде представена Фотодокументалната изложба „Погромът в Босилеградско 15-16 май 1917 г.“. \r\n*** \r\nОт 17.00 часа в отдел „Изкуство” в РБ „Гео Милев” ще бъде представен романът „Врачански тиквеник“ на Мариета Цолова. \r\n*** \r\nОт 17.00 часа в Галерия „Кракра“ ще бъде открита „77“ -  авторска изложба на Костадин Костадинов.  \r\n*** \r\nОт 19.00 часа в Театрален салон „Георги Русев“ ще гостуват абсолвенти от НБУ с постановката  „Ние, Гераците“. \r\n*** \r\nОт 18.00 часа в НЧ „Просвета - 1909 г.” в кв. „Църква” ще бъдат отбелязани 110 години от откриването на читалището.  \r\n*** \r\nОт 11.00 часа ще се проведе Патронен празник на СУ „Иван Вазов“ с откриване на бюст паметник на патрона на училището Иван Вазов.  \r\n*** \r\nОт 9.00 часа ще се проведе заседание на Общинския съвет. \r\n*** \r\nВ 9.30 часа в зала 1 на Окръжния съд ще се проведе заседание по дело срещу Атанас Н. и Петко Р., обвинени в притежание на наркотични вещества с цел разпространение. \r\n*** \r\nВ 9.30 часа в зала 10 на Окръжния съд ще се проведе заседание по делото срещу Димитър Р., обвинен в притежание на наркотици с цел разпространение.  \r\n*** \r\nВ 10.00 часа в зала 1 Апелативният съд ще разгледа обжалването на присъдата на Окръжен съд – Пловдив, който е осъдил 27-годишния А.Б. на 7 години лишаване от свобода и го е лишил от право да управлява превозно средство за 9 години. \r\n*** \r\nВ 11.00 часа на мястото на стария Детски дом \"Княгиня Мария-Луиза\"  ще се състои официалното откриване на новия Комплекс за социални услуги \"Княгиня Мария-Луиза\". \r\n*** \r\nВ 13.30 часа в зала 2 на Районния съд ще се проведе заседание по делото срещу Пламен Р., обвинен в нанасяне на побой след спречкване на Околовръстния път.  \r\n*** \r\nВ 16.30 часа в парк ''Ружа'' ще се проведе традиционния Майски концерт.  \r\n*** \r\nВ 17.15 часа на Малката главна ще се състои официалното откриване на Пролетния панаир на занаятите.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”.  \r\n*** \r\nОт 10.30 часа в зала 712 в Областна администрация ще заседава Областният съвет за интеграция на хората с увреждания.  \r\n*** \r\nОт 17.30 часа в РБ „Проф. Боян Пенев” ще се състои премиерата на книгата „Касиопея”, събитието е част от инициативите на културната институция в рамките на Националната библиотечна седмица \"Книгите са само началото...\"  \r\n*** \r\nОт 18.30 часа на откритата сцена на площад „Алеко“ ще започне концерт на Представителния ансамбъл на Въоръжените сили и Представителния духов оркестър на Военноморските сили. В града гостува Националната информационна кампания „Бъди войник“ на Министерството на отбраната. \r\n*** \r\nОт 15.00 часа в 104 зала на ПМГ „Св. Климент Охридски“ Регионалното управление на образованието – Силистра ще отличи ученици, които са участвали или са завоювали призови места в областни и национални състезания и олимпиади по матeматика и природни науки.  \r\n*** \r\nОт 10.00 часа в НЧ „Св. Климент Охридски - 1858“ ще се проведе „С песен и благослов“ – V фестивал на учителите ветерани от страната. \r\n*** \r\nОт 12.30 до 14.00 часа в Детски отдел на Библиотека „Родина“ се организира творческо ателие за изработване на разделители за книги.  \r\n*** \r\nОт 14.00 часа в зала „Фоайе“ на общината ще се проведе пресконференция за проект  „Бъдеще без агресия“. \r\n*** \r\nОт 19.00 часа в Оперен театър ще се проведе концерт на солисти от Националната музикална академия „Проф. Панчо Владигеров“.  \r\n*** \r\nОт 19.00 часа в Драматичен театър ще се играе постановката „Енергични хора“.  \r\n*** \r\nОт 16.00 часа в РИМ „Стою Шишков“ ще бъде представена книгата„Стою Н. Шишков (1865-1937). Житейски път и творческа биография. Част II.  От 17.00 часа ще бъдат поднесени цветя пред паметната плоча на Стою Шишков.  \r\n*** \r\nОт 18.00 часа в Народно читалище “Кирил Маджаров-1866” ще се проведе концерт „Децата свирят класика“. \r\n*** \r\nОт 18.00 часа в галерия „Нова“ към Националната художествена гимназия „Димитър Добрович“ ще бъде открита изложбата „Дизайн на музейни експозиции“  на специалност Рекламен дизайн.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”. \r\n*** \r\nОт 11.00 часа в залата на втория етаж на общината ще се проведе пресконференция за поредното издание на Националния събор \"Китна Тракия пее и танцува\" и \"Купа България -Хасково 2019\" - открит национален турнир по спортни танци.  \r\n*** \r\nОт 16.30 часа по случай 17 май Деня на българския спорт и професионален празник на работещите в сферата на спорта ще се проведе шествие, в което ще вземат участие Спортно училище „Стефан Караджа“ и  спортните клубове на територията на Община Хасково. \r\n*** \r\nОт 10.00 часа в аулата Шуменския университет \"Епископ Константин Преславски\" ще бъде представена инициативата \"Пети международен ден на растенията\" , в която Вуз-ът се включва за пети път. В 10.15 часа ще бъде открит научен семинар \"От зърното до хляба\", в който ученици, студенти и преподаватели ще представят с доклади и постери теми, свързани със зърнопроизводството за хляб, хлебни и сладкарски изделия. \r\n*** \r\nОт 14.00 часа в Трето студио на Радио Шумен, медията и проф. Соня Тончева - директор на шуменския Филиал на варненския Медицински университет, организират обучение по първа долекарска помощ за журналисти.  \r\n*** \r\nОт 16.00 часа в зала „Нова българска драма“ на ДКТ „Васил Друмев“ ще се състои пресконференция с журито на театралния фестивал. ЕВРОПЕЙСКИ ИЗБОРИ 2019: \r\n*** \r\nОт 10.30 до 12.00 часа в Дома на Европа ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа“. \r\n*** \r\nВ 11.00 часа в залата на 11 ет. ръководството на КНСБ ще проведе среща с кандидатите за евродепутати от БСП. Разговорът е част от срещите на синдиката с основните партии, които са издигнали кандидати за европейските избори в края на май.  \r\n*** \r\nОт 14.00 часа ще се проведе редовен брифинг на ЦИК. Съвместно с представители на „Сиела норма“ АД ще бъдат демонстрирани машинните за гласуване за предстоящите избори за членове на Европейския парламент. \r\n*** \r\nВ 16.15 часа в кметството на селото кандидатът за евродепутат от БСП Деница Златева ще се срещне с жители. \r\n*** \r\nВ 17.30 часа кандидатът за евродепутат от БСП Деница Златева ще се срещне с жители на читалището.  \r\n*** \r\nВ 19.30 часа на централния площад кандидатът за евродепутат Иво Христов ще присъства на тържественото отбелязване на 143-тата годишнина от Априлската епопея. \r\n*** \r\nВ 18.00 часа кандидатът за евродепутат от БСП Крум Дончев ще почете загиналите в антифашистката съпротива в местността Равен.  \r\n*** \r\nОт 11.15 часа кандидатът за евродепутат от ГЕРБ и СДС Андрей Ковачев ще открие новоизградения център за рехбилитация на бул. Европа, блок „Албена”. \r\n*** \r\nВ 14:00 часа кандидатът за евродепутат от БСП Крум Дончев ще се срещне с хора в центъра на града. В 15.00 часа в Народно читалище „Благоевград” той ще се срещне с обществеността.  \r\n*** \r\nВ 17.00 часа кандидатът за евродепутат от БСП Иво Христов ще проведе среща с граждани в Художествената галерия.  \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с работниците от великотърновското предприятие „Петров Текстил“ ООД, намиращо се в индустриалната зона на града.  \r\n*** \r\nОт 11.30 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с представители на фирма „Мегапорт“.  \r\n*** \r\nВ 18.00 часа кандидатът за евродепутат от БСП Цветелина Пенкова ще проведе среща с обществеността. \r\n*** \r\nОт 17.30 часа в ОК „Дворец на културата“ ГЕРБ-Перник ще представи листата си с кандидати за членове на Европейския парламент. \r\n*** \r\nЗа 12.00 часа кандидатът за евродепутат от ГЕРБ Марин Захариев ще се срещне с жители на общината на централния площад. \r\n*** \r\nВ 18.45 часа на градския стадион „Бенковски“ кандидатът за евродепутат Деница Златева ще се срещне с футболния отбор.  \r\n*** \r\nОт 13.00 часа кандидатът за евродепутат от ГЕРБ и СДС Андрей Ковачев ще се срещне с ръководството и персонала на завод за производство на салфетки и тоалетна хартия на ул. Ломско шосе №1. \r\n*** \r\nВ 14.30 часа в заседателната зала кандидатът за евродепутат от БСП Цветелина Пенкова ще се срещне с жители.  \r\n*** \r\nВ 10.00 часа в читалище „Учител 1921” кандидатите за евродепутати от БСП Румен Гечев и Емил Георгиев ще се срещнат с жители.   \r\n*** \r\nВ 11.30 часа кандидатите за евродепутати от БСП Румен Гечев и Емил Георгиев ще проведат среща в Клуба на пенсионера.  \r\n*** \r\nВ 12.30 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.  \r\n*** \r\nВ 14.00 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.   \r\n*** \r\nВ 18.00 часа в хотел „Ловеч” кандидатът за евродепутат от БСП Сергей Станишев ще проведе среща с граждани. В 19.30 часа в хотел „Троян Плаза” той ще се срещне с обществеността. \r\n*** \r\nОт 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева.  От 15.00 часа същия ден на 1 ет. в Барокови къщи в Ловеч Ева Майдел ще се срещне с представители на бизнеса. \r\n*** \r\nВ 18.00 часа в Изложбената зала в квартал „Мошино“ кандидатът за евродепутат от БСП Валери Жаблянов ще участва в годишнина от създаването на Мошинската партийна организация. \r\n*** \r\nВ 15.00 часа в завод \"Витал\" кандидатите за евродепутати от БСП Момчил Неков и Димитър Данчев ще проведат среща със земеделски производители. В 17:30 часа в читалището в квартал „Дебър“, Димитър Данчев ще участва в тематична среща: „За буквите и словото”.  \r\n*** \r\nВ 17.30 часа кандидатът за евродепутат от БСП Момчил Неков ще проведе среща с жители. \r\n*** \r\nВ 18:30 часа кандидатите за евродепутати от БСП Момчил Неков и Димитър Данчев ще проведат среща с граждани.   \r\n*** \r\nОт 18.00 часа в зала „Гена Димитрова“ в Окръжна библиотека „Коалиция за България“ ще проведе среща с обществеността. \r\n*** \r\nВ 10.30 часа в Инфоцентъра на БСП на главната улица кандидатът за евродепутат от БСП Петър Витанов ще се срещне с граждани.  \r\n*** \r\nВ 11.00 часа в хотел „Лайпциг” кандидатът за евродепутат от БСП д-р Десислав Тасков ще проведе среща: „Българското здравеопазване и европейските стандарти за качествено лечение”. В 15:00 часа, в Инфоцентъра, д-р Тасков ще проведе среща с граждани.  \r\n*** \r\nВ 18.00 часа в Клуб на БСП – Тракия кандидатът за евродепутат от БСП д-р Десислав Тасков ще се срещне с граждани. В 19.00 часа, той ще се срещне с обществеността в Клуб на БСП – Южен.  \r\n*** \r\nОт 10.00 часа кандидатът за евродепутат от ГЕРБ Марин Захариев ще проведе беседа със студенти във филиала на Пловдивския университет „Паисий Хилендарски“ в Смолян.  \r\n*** \r\nВ 10.00 часа в центъра на селото кандидатът за евродепутат от БСП Тодор Стоилов ще се срещне с жители.  \r\n*** \r\nВ 11.30 часа кандидатът за евродепутат от БСП Тодор Стоилов ще проведе среща в центъра на селото. \r\n*** \r\nВ 12.30 часа кандидатът за евродепутат от БСП Тодор Стоилов ще се срещне с жители на пазара в селото. В 13.30 часа той ще проведе среща с жители в хотел „Родопа”. \r\n*** \r\nВ 15:00 часа кандидатът за евродепутат от БСП Тодор Стоилов ще проведе среща с жители на село Гълъбово в читалището на селото.  \r\n*** \r\nВ 17.00 часа кандидатът за евродепутат от БСП Тодор Стоилов ще се срещне с жителите на селото в читалището.  \r\n*** \r\nОт 14.30 часа кандидатът за евродепутат от ГЕРБ и СДС Андрей Ковачев ще се срещне с жители в сградата на общината. \r\n*** \r\nВ 17:00 часа кандидатите за евродепутати от БСП Румен Гечев и Емил Георгиев ще се срещнат с граждани в залата на общината.  \r\n*** \r\nВ 20.00 часа кандидатите за евродепутати от БСП Румен Гечев и Емил Георгиев ще се срещнат с обществеността в читалище „Вълчо Русковски”.", "date": "2019.05.15", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2019/05/15/2658378/burgas-vazstanoveno-e-dvizhenieto-prez-rishki-prohod.html", "text": "Възстановено е движението през Ришки проход. Това съобщиха от  Агенция „Пътна инфраструктура“ .", "date": "2019.05.15", "title": "Бургас: Възстановено е движението през Ришки проход"}
{"url": "http://www.focus-news.net/news/2019/05/15/2658375/sofiya-vazstanoveno-e-dvizhenieto-pri-km-31-na-am-trakiya-v-posoka-burgas.html", "text": "Възстановено е движението при км 31 на АМ „Тракия“ в посока Бургас. Това съобщиха от  Агенция „Пътна инфраструктура“ .", "date": "2019.05.15", "title": "София: Възстановено е движението при км 31 на АМ „Тракия“ в посока Бургас"}
{"url": "http://www.focus-news.net/news/2019/05/15/2658377/savetat-na-ministrite-na-kulturata-ot-yugoiztochna-evropa-shte-zasedava-v-sofiya-na-17-may.html", "text": "Заседание на Съвета на министрите на културата от Югоизточна Европа ще се проведе на 17 май 2019 (петък) в НДК. Това съобщиха от пресцентъра на  Министерството на културата . На форума ще присъстват и представители на Европейската комисия, ЮНЕСКО и Съвета на Европа. \r\nДневният ред предвижда теми като създаването на фонд за културно сътрудничество в Югоизточна Европа, ролята на културата във външнополитическите отношения и като фактор за ускоряване на членството на част от страните от ЮИЕ в ЕС и др.  \r\nЗаседанието ще е последното за президентския мандат на България, който премина под мотото „Културата като важен инструмент в международните отношения”. Ротационното председателство на Съвета ще бъде предадено на Хърватия.", "date": "2019.05.15", "title": "Съветът на министрите на културата от Югоизточна Европа ще заседава в София на 17 май"}
{"url": "http://www.focus-news.net/news/2019/05/15/2658376/lovech-zatvoren-e-patyat-mezhdu-lovech-i-selo-umarevtsi-poradi-ptp.html", "text": "Временно се ограничава движението в двете посоки по пътя III-301 Ловеч – Умаревци поради ПТП. Това съобщиха от  Агенция „Пътна инфраструктура“ . Движението се осъществява по обходен маршрут: Умаревци – Горан – път II-35 /Плевен – Ловеч/.", "date": "2019.05.15", "title": "Ловеч: Затворен е пътят между Ловеч и село Умаревци поради ПТП"}
{"url": "http://www.focus-news.net/news/2019/05/15/2658380/za-poredna-godina-muzeite-i-galeriite-v-kazanlak-shte-se-vklyuchat-sas-svoi-initsiativi-v-evropeyskata-nosht-na-muzeite.html", "text": "За поредна година музеите и галериите в Казанлък ще се включат със свои инициативи в „Европейската нощ на музеите”. Това каза за  Радио „Фокус”  директорът на Исторически музей „Искра” Момчил Маринов. Той поясни, че на 18 май, събота, посетителите на културните институти ще могат да разгледат експозиции, изложби, филми и да чуят хубава музика безплатно. \r\nВ инициативата ще се включат Исторически музей „Искра”, Художествена Галерия, Литературно – художествен музей „Чудомир”, Музея на фотографията, Чирпанлиевата къща в град Шипка, Национален – парк - музей „Шипка – Бузлуджа”. В съботния ден всички културни институти, които ще участват в „Нощ на музеите” ще работят до 24.00 часа. \r\nВ Художествената галерия ще бъдат изнесени два джаз – концерта.  \r\nМузей на фотографията се включва в събитията с програма от прожекции - за деца ще бъдат прожектирани народни приказки и други разкази в слово и картини по автентична технология от средата на миналия век. \r\nЗа възрастната публика, музеят е подбрал документални филми за значими български исторически събития и личности. Ще бъдат представени ленти за съдбата на населението от Добруджа и Егейска Македония, както и биографичният филм за родения в Казанлък художник Иван Пенков. \r\nВ Литературно – художествен музей „ Чудомир” ще се състои концерт на камерно дуо Петър Македонски – тромпет и Надежда Цанова – пиано. \r\nВ Нощта на музеите ще бъде отворена за посещения от 16.00 до 22.00 часа постоянната експозиция на Национален парк – музей – „Шипка – Бузлуджа” в Паметника на свободата на връх „Свети Никола” - „Шипченска епопея”. От 17.00 до 20.00 часа в Мултимедийната зала на Паметника на свободата, на всеки кръгъл час, ще бъде прожектиран руският документален филм „Не нам, не нам, а на Твоето Име”. \r\nЧирпанлиева къща, в град Шипка ще бъде отворена от 18.00 до 22.00 часа. Там ще бъде прожектиран филмът „Под орловото гнездо”. \r\nСлавяна ГАЙДАРОВА", "date": "2019.05.15", "title": "За поредна година музеите и галериите в Казанлък ще се включат със свои инициативи в „Европейската нощ на музеите”"}
{"url": "http://www.focus-news.net/news/2019/05/15/2658351/zam-ministar-nikolay-nankov-nyama-da-iztichat-pari-ot-tol-sistemata-chrez-ofshorni-firmi.html", "text": "Няма да изтичат пари от тол системата чрез офшорни фирми. Това каза на брифинг зам.-министърът на регионалното развитие и благоустройството Николай Нанков, предаде репортер на  Агенция „Фокус“ . „Появиха се днес спекулации, че офшорна кипърска фирма ще събира тол такси. Това е фалшива новина. Вторият доставчик на услуги е с изцяло българско участие. Не е вярно и че все още нямаме действащ договор“, каза още Нанков. Той посочи, че пари през България чрез офшорни фирми няма да изтичат.  \r\nНанков обясни, че компромис с тарифите на тол таксите ще бъде някъде по средата между искания от транспортния бранш и предложения. Но повече по тази тема ще стане ясно утре след срещата при премиера Бойко Борисов. „И по отношение на обхвата имаме прогрес. Но нека мине срещата и тогава ще коментираме. Не търсим отстъпки, а балансиран вариант“, подчерта зам.-министърът. Той посочи, че обективно искане на бранша е и шест-месечния срок за тестови изпитания на системата. „Ще вземем максимално обективно решение“, обясни Нанков. \r\n\"АПИ години наред е използвана с политически цели, но това не е коректно\", заяви зам.-министърът. \r\nЦветилена СИМЕОНОВА", "date": "2019.05.15", "title": "Зам.-министър Николай Нанков: Няма да изтичат пари от тол системата чрез офшорни фирми"}
{"url": "http://www.focus-news.net/news/2019/05/15/2658357/tass-putin-e-gotov-da-se-sreshtne-s-tramp-kakto-na-g-20-v-yaponiya-taka-i-v-drugi-strani.html", "text": "Президентът на Русия Владимир Путин смята, че най-близката възможност за среща с президента на САЩ Доналд Тръмп е предстоящият през юни форум на Г-20 в Осака, предава  ТАСС . \r\n„Както разбирам, най-близката възможност да се срещнем с президента Тръмп е на Г-20 в Япония“, заяви руският лидер на пресконференция след преговорите с австрийския му колега Александър Ван дер Белен. \r\nНа въпрос от журналисти дали е възможна двустранна среща на президентите на Руската федерация и САЩ във Виена, Путин отбеляза: „Ако американската страна е готова да продължи контактите си в такъв специален режим, то ... ние сме отворени за тези преговори навсякъде, включително във Виена“. Според президента на Руската федерация „Виена е добро място за провеждане на преговори на най-високо ниво“. \r\nПревод и редакция:", "date": "2019.05.15", "title": "ТАСС: Путин е готов да се срещне с Тръмп както на Г-20 в Япония, така и в други страни"}
{"url": "http://www.focus-news.net/news/2019/05/15/2658383/prokurorskata-kolegiya-na-vss-osvobodi-zam-glavniya-prokuror-penka-bogdanova.html", "text": "Прокурорската колегия на Висшия съдебен съвет освободи Пенка Костова Богданова от заеманата длъжност „заместник на главния прокурор при Върховна касационна прокуратура“, и я преназначи на  длъжност „прокурор“ във ВКП, считано от датата на вземане на решението. Това съобщиха от пресцентъра на ВСС. \r\nПрокурор Богданова е освободена от заеманата длъжност по предложение от главния прокурор на Република България, по следните причини: \r\n – възникнала липса на възможност и усилия от нейна страна за работа в екип с административния ръководител и с останалите заместници на главния прокурор; \r\n - възникнала недостатъчна степен на комуникативност от нейна страна в рамките на ръководния екип, което се явява съществена пречка за общото обсъждане и решаване както на текущи, така и на основни задачи от екипа; \r\n - възможност задълженията на заместниците на главния прокурор във ВКП да бъдат равномерно разпределение и при намаляване на броя на заетите такива щатове от три на два.", "date": "2019.05.15", "title": "Прокурорската колегия на ВСС освободи зам. главния прокурор Пенка Богданова"}
{"url": "http://www.focus-news.net/news/2019/05/15/2658382/aktsenti-v-sutreshniya-blok-dobro-utro-balgariya-na-radio-fokus-za-16-may.html", "text": "Какви визии за бъдещето на Европа видяхме в дебата на водещите кандидати за поста председател на ЕК? Кои бяха открояващите се коментари и различния между участниците? Гост в ефира на сутрешния блок  „Добро утро, България“  на  Радио „Фокус“  ще бъде проф. Анна Кръстева, политолог и експерт по европейски политики. \r\nВ Предизборното ни студио гост ще бъде Андрей Новаков, кандидат за член на Европейския парламент от листата на ГЕРБ и Съюза на демократичните сили, с когото ще говорим за тол системата – какво се случва у нас и каква е практиката в другите европейски държави.  \r\n„Топлофикация\" започна изпълнението на неотложните ремонти и профилактика по топлопреносната мрежа в София. Информация за сроковете на спиране на топлата вода и засегнатите квартали ще научим от Елизабет Павлова, говорител на „Топлофикация София“. С нея ще коментираме и програмата „Лоялен клиент“ и услугата Търговска отстъпка. \r\nФотодокументалната изложба „Погромът в Босилеградско 15-16 май 1917 г.“ ще бъде представена в Кюстендил. Повече за събитието ще ни разкаже Венцеслав Илчев от  Радио „Фокус“-Кюстендил . \r\nС изложба и представяне на книга „Баухаус и архитектурата на българското Черноморие“ и кръгла маса „Градските пространства на Варна“ във Варна ще бъдат отбелязани 100 години от създаването на архитектурно-дизайнерската школа „Баухаус“. Подробности по темата ще научим от репортера ни във Варна Диана Стоева. Започнете деня информирани! Тези и още теми – в „Добро утро, България“ от 06.00 до 10.00 часа на 16 май, с водещ Йоланда Пелова.", "date": "2019.05.15", "title": "Акценти в сутрешния блок „Добро утро, България“ на Радио „Фокус“ за 16 май"}
{"url": "http://www.focus-news.net/news/2019/05/15/2658384/prokurorskata-kolegiya-na-vss-namali-s-15-zaplatata-na-sledovatelya-boyko-atanasov.html", "text": "Прокурорската колегия на Висшия съдебен съвет наложи на Бойко Йорданов Атанасов – следовател в Следствения отдел при Софийска градска прокуратура дисциплинарно наказание – намаляване на основното трудово възнаграждение от 15 на сто за срок от 8 месеца за бездействие, което неоправдано е забавило производството по посочени конкретно досъдебни производства. Това съобщиха от пресцентъра на  ВСС . \r\nДисциплинарно дело № 11/2018 г. по описа на ВСС е образувано по предложение от административния ръководител на Софийска градска прокуратура. \r\nПрокурорската колегия, на основание чл. 313, ал. 1 от ЗСВ изслуша Бойко Атанасов като след проведеното гласуване за налагане на дисциплинарно наказание, той бе поканен в залата и бе уведомен за взетото решение.", "date": "2019.05.15", "title": "Прокурорската колегия на ВСС намали с 15% заплатата на следователя Бойко Атанасов"}
{"url": "http://www.focus-news.net/news/2019/05/15/2658385/evropeyski-izbori-2019-velizar-enchev-bsp-e-alternativa-na-segashnata-vlast.html", "text": "Кандидатът за евродепутат от „БСП за България“ Велизар Енчев се срещна с представители на Съюза на офицерите и сержантите от запаса във Варна. Това съобщиха от пресцентъра на  БСП . Енчев беше категоричен, че Европейските избори са изключително важни, тъй като са съдбоносни за страната. „През последните дни обикалям много из България. Навсякъде из страната има една дума – страх. Не физически, а страх за работата, за хляба”, коментира той „Извън София сме се превърнали във феодално общество”, заяви Енчев, като  поясни, че местните феодали имат все по-голяма икономическа власт. По неговите думи, единственият начин да се промени това е с победа на „БСП за България“. „Ако искаме да има солидарна и социална Европа, трябва да има социалистическа Европа”, смята Енчев. \r\nКандидатът за евродепутат от „БСП за България“ определи управлението на ГЕРБ като „мафиотско“. Той е на мнение, че няма да бъдем приети в Шенген заради високата корупция по най-високите етажи на държавата „ Не може да има пенсии и доходи под линията на бедността. Трябва да има достойни доходи за всички”, завърши  Велизар Енчев. \r\nНа срещата присъства и д-р Десислав Тасков, също кандидат на левицата за Европейския парламент.", "date": "2019.05.15", "title": "Европейски избори 2019: Велизар  Енчев: БСП е алтернатива на сегашната власт"}
{"url": "http://www.focus-news.net/news/2019/05/15/2658387/sofiya-galeriya-nyuans-predstavya-tochka-na-dopir.html", "text": "От 14 до 28 май пространството на галерия „Нюанс“ е мястото, което събира за първи път в обща изложба двамата автори Албена Михайлова и Камен Танев, съобщиха от  галерията . Те са семейство, определят творческото си съжителство като едно танго – „социален танц с практически неограничени възможности на импровизация”. В галерията тя представя живописните си платна, той своята скулптура. Те са разпознаваеми, всеки един от тях е с ярко изразен индивидуален стил, владеят перфектно работата в материал, разиграват форми, обеми и цвят внимателно и прецизно, внушават и провокират по различен начин. \r\nТя интерпретира теми като „Стерео“, „Епизод“, „Огледала“, а неговите интерпретации са „Генезис“, „Links“, „Аполон и Дафна“. \r\nКамен Танев създава скулптури, които реализира в различни материали и мащаби. Понякога те са органични структури, които имат свои собствени закони на гравитация, друг път куриозни обекти, поставени в различна среда. Албена Михайлова рисува свободно разположени, неограничени от рамката на картината био- геометрични композиции, набляга на деликатността и нежността на детайла и силата на наситения и интензивен тон. Това, което ги обединява в тази изложба е творческата свобода, любопитството към експеримента, усета за асоциативното и абстрактното, свързвайки ги в едно галерийно пространство или в една „Точка на допир“. \r\n„Пластики на Камен Танев са отдавна познати в чужбина, негови творби са селектирани за участия в престижни международни конкурси, арт фестивали и симпозиуми в цял свят. Един от най-големите му успехи е безспорно поставянето на негова пластика в пространството пред Азиатският музей на модерното изкуство в Тайван. Всичко, което скулпторът създава е белязано от монументалност, независимо от материала и мащаба.“, казва Диана Драганова – Щир.", "date": "2019.05.15", "title": "София: Галерия „Нюанс“ представя „Точка на допир“"}
{"url": "http://www.focus-news.net/news/2019/05/15/2658379/prezidentat-rumen-radev-shte-se-sreshtne-s-predsedatelya-na-vas-georgi-cholakov-na-16-may.html", "text": "Президентът Румен Радев ще приеме на „Дондуков“ 2  председателя на Върховния административен съд (ВАС) Георги Чолаков от 14.00 часа на 16 май, четвъртък. Това съобщиха от  прессекретариата на държавния глава . \r\nРазговорът е част от поредица срещи, които държавният глава инициира във връзка с критериите за избор и правомощията на следващия главен прокурор.", "date": "2019.05.15", "title": "Президентът Румен Радев ще се срещне с председателя на ВАС Георги Чолаков на 16 май"}
{"url": "http://www.focus-news.net/news/2019/05/15/2658388/ministerstvo-na-finansite-ek-potvarzhdava-napredaka-na-balgarskite-institutsii-po-otnoshenie-na-borbata-s-izpiraneto-na-pari.html", "text": "Европейската комисия публикува Коригендум на Националния доклад за 2019 г. за България, включващ задълбочен преглед относно предотвратяването и коригирането на макроикономическите дисбаланси. това съобщиха от пресцентъра на  Министерство на финансите.  Извършената промяна е в резултат на предоставената аргументирана информация от българските власти и се отнася до текста по отношение на докладите за съмнителни сделки, изпратени от финансовите институции към Звеното за финансово разузнаване, които касаят местни видни политически личности. С промяната в част 4.2.2 „Борбата срещу изпирането на пари“, Комисията заменя израза „2/3“ с „Определен брой“ и по този начин се потвърждава напредъкът на българските институции по отношение на борбата с изпирането на пари.", "date": "2019.05.15", "title": "Министерство на финансите: ЕК потвърждава напредъка на българските институции по отношение на борбата с изпирането на пари"}
{"url": "http://www.focus-news.net/news/2019/05/15/2658386/lovech-edin-chovek-e-zaginal-pri-katastrofa-na-patya-mezhdu-lovech-i-selo-umarevtsi.html", "text": "Един човек е загинал при катастрофа на пътя между Ловеч и село Умаревци. Това съобщиха за  Агенция „Фокус“  от  ОДМВР- Ловеч . Инцидентът е регистриран към 17.30 часа.", "date": "2019.05.15", "title": "Ловеч: Един човек е загинал при катастрофа на пътя между Ловеч и село Умаревци"}
{"url": "http://www.focus-news.net/news/2019/05/15/2658389/evropeyski-izbori-2019-vesela-lecheva-bsp-shte-presechem-vseki-opit-da-se-manipulirat-izborite.html", "text": "„Огромен брой хора не гласуват, защото се страхуват. ГЕРБ са вселили в тях страх, че вотът им се следи и ще бъдат наказани, ако не гласуват за тях”, заяви зам.-председателят  на ПГ на „БСП за България” Весела Лечева в с. Самоводене, като увери че от левицата са взети сериозни мерки и всеки опит да се манипулират изборите ще бъде пресечен. Това съобщиха от пресцентъра на  БСП . „Представителите на БСП ще опазят вота. Вашият глас ще бъде зачетен и ще може да спре това управление, което носи само корупция и грабеж, а всеки трети е под ръба на бедността“, каза Лечева. Тя критикува начина на управление на ГЕРБ, които по нейните думи управляват с една-единствена цел – Бойко Борисов да се задържи на власт. „Виждате как Борисов раздава пари през последните седмици като предизборни подаръци. Те са вашите пари, които сте изработили”, поясни народният представител „За първи път имаме такава политическа формация, която си служи брутално и нагло с всички механизми на държавата, за да се задържи на власт. С всяка изминала година те се окопават все по-дълбоко и затова много българи днес вярват, че нищо не може да се поправи и търсят спасението си в чужбина. Затова искаме предсрочни избори и отстраняване на ГЕРБ от власт, за да се спаси България“, каза Лечева. Тя заяви, че БСП е алтернатива на ГЕРБ. „Всички кандидати от нашата листа са хора с кауза, които имат силата и волята да защитават интереса на България”, завърши Весела Лечева, като коментира, че сред тях има отлични експерти.", "date": "2019.05.15", "title": "Европейски избори 2019: Весела Лечева, БСП: Ще пресечем всеки опит да се манипулират изборите"}
{"url": "http://www.focus-news.net/news/2019/05/15/2658390/predstoyashti-mezhdunarodni-sabitiya-za-16-may-agentsiya-fokus.html", "text": "Дебати между кандидати за евродепутати от ХДС/ХСС и ГСДП. \r\n*** Основните кандидати от германските „Зелени“, либерали и „АзГ“ ще проведат телевизионни дебати. \r\n*** Втори полуфинал на Евровизия. \r\n***  Продължава делото срещу нападателя, който уби 39 души в нощен клуб в Истанбул. \r\n***", "date": "2019.05.15", "title": "Предстоящи международни събития за 16 май (Агенция „Фокус“)"}
{"url": "http://www.focus-news.net/news/2019/05/15/2658381/mkd-makedoniya-vselenskata-patriarshiya-otvori-vaprosa-za-statuta-na-makedonskata-tsarkva.html", "text": "Вселенският патриарх Вартоломей реши да отвори въпроса за решаване на окончателния статут на македонската църква, съобщава скопското електронно издание  МКД . \r\nРешението на Светия синод на Константинополската патриаршия за откриване на въпроса се основава на исканията на Македонската православна църква - Охридската архиепископия и правителството на Република Македония,  съобщиха сръбските медии. \r\nПрез януари 2019 г. Вселенският патриарх Вартоломей връчи томос на украинския митрополит Епифаний за автокефалията на Украинската православна църква (УПЦ), която придоби независим статут от Руската православна църква. \r\nСръбската православна църква не признава МПЦ-ОА. СПЦ не признава УПЦ поради причината, че подобна стъпка може да доведе до необходимостта от признаване на Православната църква на Черна гора и на MПЦ-ОА.  \r\nЦъркованите служители и анализатори смятат, че това е началото на решаването на много отворени религиозни въпроси, а украинското предписание може да се приложи в случая с МПЦ-ОА. Агенция „Фокус“ припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. •\tКакво е Първа Юстиниана, или Юстиниана Прима:  \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. Кратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. Тереза Герова", "date": "2019.05.15", "title": "МКД (Македония): Вселенската патриаршия отвори въпроса за статута на македонската църква"}
{"url": "http://www.focus-news.net/news/2019/05/15/2658391/nimh-utre-sled-obyad-na-mnogo-mesta-shte-ima-kratkotrayni-v-otdelni-rayoni-intenzivni-valezhi-pridruzheni-s-gramotevitsi.html", "text": "След полунощ валежите временно ще спрат. Утре облачността над по-голямата част от страната ще е предимно значителна. Това съобщи за  Агенция „Фокус“  Анна Дякова, дежурен синоптик в  Националния институт по метеотология и хидрология  (НИМХ). В сутрешните часове краткотрайни превалявания ще има на места в Източна България. След обяд на много места, главно в Западна и Централна България, ще има краткотрайни, в отделни райони - интензивни валежи, придружени с гръмотевици. Вятърът ще е слаб от изток-югоизток. Максималните температури ще са предимно между 18°-23°, в София - около 18°. Атмосферното налягане слабо ще се понижи, ще е по-ниско от средното за месеца.  \r\nПо Черноморието ще има значителна облачност. На места ще превали дъжд. Ще духа слаб до умерен вятър от източната четвърт. Максимални температури на въздуха: 18°-21°. Температурата на морската вода е 15-16°. Вълнението на морето ще е около 3 бала. \r\nНад планините ще е предимно облачно, по високите части и мъгливо. Ще има валежи от дъжд в следобедните часове, на места с гръмотевици. Над 2000 метра валежите ще са от сняг. Ще духа слаб до умерен вятър от юг-югоизток. Максимална температура на височина 1200 метра около 12°, на 2000 метра - около 5°. \r\nВ петък валежи ще има отново на много места в страната, в следобедните часове ще са придружени с гръмотевици. Преобладаващите максимални температури ще бъдат между 20° и 25°. В събота в източните и планинските райони все още ще има превалявания и гръмотевици, но от запад ще започне бързо подобрение на времето и повишение на температурите. В неделя ще се усили вятърът от юг-югозапад и ще се затопли чувствително. Ще бъде предимно слънчево с максимални температури между 28° и 33°.", "date": "2019.05.15", "title": "НИМХ: Утре след обяд на много места ще има краткотрайни, в отделни райони - интензивни валежи, придружени с гръмотевици"}
{"url": "http://www.focus-news.net/news/2019/05/15/2658393/ruse-vremenno-dvizhenieto-po-patya-byala-polski-trambesh-v-rayona-na-polsko-kosovo-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път I-5 Бяла – Полски Тръмбеш в района на Полско Косово се осъществява в една лента поради аварирал тежкотоварен автомобил. Това съобщиха от  Агенция „Пътна инфраструктура“ . Движението се регулира от пътна полиция.", "date": "2019.05.15", "title": "Русе: Временно движението по пътя Бяла – Полски Тръмбеш в района на Полско Косово се осъществява в една лента поради аварирал тежкотоварен автомобил"}
{"url": "http://www.focus-news.net/news/2019/05/15/2658394/evropeyski-izbori-2019-mustafa-karadaya-dps-ot-dulovo-s-tezi-izbori-shte-kazhem-che-tsentralnata-vlast-ima-nuzhda-ot-korektsiya-a-dulovo-ot-promyana.html", "text": "Екипът на Централния лъч на ДПС начело с председателя и водач на листата Мустафа Карадайъ пристигна в Дулово. Това съобщиха от пресцентъра на  ДПС . Кандидат-евродепутатите от листата на ДПС се срещнаха с жителите на селата Черник, Паисиево, Вокил, Яребица и Правда. На предизборните срещи присъстваха и зам.-председателят на ДПС и евродепутат Филиз Хюсменова, народният представител Рамадан Аталай, председателя на Младежко ДПС и евродепутат Илхан Кючюк и кандидатите за евродепутати Атидже Алиева-Вели, Севим Мусак и Антоанета Асенова. \r\nМустафа Карадайъ на предизборните срещи припомни двойния стандарт в действията на ГЕРБ в Брюксел и в България и каза защо се получава така. Защото ние в община Дулово гласуваме за тях, бе категоричен той. \r\nВ Европа гласуват за неофашизма, омразата и ксенофобията. Когато ние предложим това в България, те гласуват против. Те са едни европейци в Европа, с други действия в България. Те включиха и националистите във властта, без да има нужда от това, обясни Карадайъ. \r\nНа нас в Европа ни имат доверие и ни слушат. Защото нашата политика в Брюксел, в София и в Дулово е една и съща, обяви той. \r\nВ Европа се надига национализъм, омраза и ксенофобия. Докато при нас политиката е уважение на различните, толерантност и обединение на различните. Лидерът на европейските либерали Ханс ван Баален, който беше скоро в България затова казва „Европа има нужда от ДПС“, припомни лидерът на ДПС. \r\nМустафа Карадайъ каза, че в другите партии младежки организации има само на книга и партиите ги има докато са на власт. Те не мислят за приемствеността и бъдещето. В ДПС приемственост винаги е имало и ние се грижим за бъдещето, заяви той. Затова ДПС ще го има още дълги години, защото вас ви има, се обърна към младежите Карадайъ. \r\nВодачът на листата на ДПС каза, че тези избори са важни и за България. Само ние от ДПС имаме ясна програма за ускорено развитие на България в рамките на ЕС. На тези избори трябва да има и корекция на централната изпълнителна власт в България. На предстоящите избори ще кажем, че община Дулово има нужда от промяна, бе категоричен той. \r\nЗам.-председателят на ПГ на ДПС Йордан Цонев обясни, че страната от 2009 година върви без посока, без приоритети и инерционно. Страната се обезлюдява и децата ни са в Европа, каза той. Нашата първа задача е как да върнем хората в България, как те да не ходят в чужбина. Да останат тук, да работят тук и да не се обезлюдява страната, заяви Цонев. Програмата ни е догонваща, за да се върнат децата ни в страната, доходите да достигнат поне средния стандарт за Европа, допълни Цонев. \r\nСлед проведените срещи в община Дулово екипът на Централния лъч на ДПС присъства на ифтар, даден от председателя на ДПС Мустафа Карадайъ, на който присъстваха над 750 жители на общината.", "date": "2019.05.15", "title": "Европейски избори 2019: Мустафа Карадайъ, ДПС от Дулово: С тези избори ще кажем, че централната власт има нужда от корекция, а Дулово от промяна"}
{"url": "http://www.focus-news.net/news/2019/05/15/2658395/sport-petar-hubchev-e-noviyat-trenyor-na-levski.html", "text": "Левски има нов старши треньор, който ще води тима през следващия сезон. Това е бившият селекционер на България Петър Хубчев, който е подписал договор със сините в началото на седмицата. \r\nКонтракти с Левски са парафирали още двама специалисти, които ще са негови помощници - Георги Донков и Левон Апкарян. Донков има 6 сезона и 110 мача с екипа на сините. Петър Хубчев също е бивш футболист на Левски. Той е играл 5 сезона, в които е записал 125 мача за българския гранд. Остава на „Герена” до януари 1994 година, когато е продаден на Хамбургер.   \r\nВ момента отборът се води от Георги Тодоров, който вече обяви, че е временно на този пост и ще се върне в Детско юношеската школа на „сините“ след края на сезона. \r\nВенцислав ДРАГОМАНОВ", "date": "2019.05.15", "title": "Спорт: Петър Хубчев е новият треньор на Левски"}
{"url": "http://www.focus-news.net/news/2019/05/15/2658397/gd-granichna-politsiya-trafikat-na-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево и ГКПП \"Лесово\" на българо-турската граница е интензивен на изход за товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.05.15", "title": "ГД \"Гранична полиция\": Трафикът на ГКПП \"Капитан Андреево и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/05/15/2658399/burgas-18-godishen-mladezh-e-postradal-sled-kato-mu-e-nanesen-udar-s-ostar-predmet-v-k-s-meden-rudnik.html", "text": "18-годишен младеж е пострадал, след като му е нанесен удар с остър предмет в к-с „Меден рудник“ в Бургас. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. Инцидентът е възникнал около 15.25 часа в района на ул. Ален мак 70 в к-с „Меден рудник“, при който след скарване между двама 18-годишни младежи от Бургас единият нанесъл удар с остър предмет под мишницата на втория.  \r\nВ четвърто Районно управление на МВР е образувана преписка. Към момента пострадалият е откаран за оказване на медицинска помощ. Разпитват се свидетели на инцидента и се събират допълнителни доказателства. \r\nДеница ДИМИТРОВА", "date": "2019.05.15", "title": "Бургас: 18-годишен младеж е пострадал, след като му е нанесен удар с остър предмет в к-с „Меден рудник“"}
{"url": "http://www.focus-news.net/news/2019/05/15/2658396/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-veliko-tarnovo-i-antonovo.html", "text": "В едната лента се осъществява движението в участък от пътя между Велико Търново и Антоново. В отсечката от км 137 до км 172+900 се извършва ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от Областно пътно управление. От там уточниха за  Радио „Фокус“ – Велико Търново , че трафикът в региона се осъществява с нормален интензитет. Времето е предимно облачно, но без валежи. Настилките навсякъде са сухи. За изминалото денонощие няма регистрирани тежки инциденти, нови въведени забрани – също. Ограничено е движението на товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.15", "title": "Велико Търново: В едната лента се осъществява движението в участък от пътя между Велико Търново и Антоново"}
{"url": "http://www.focus-news.net/news/2019/05/15/2658400/kyustendil-s-normalna-intenzivnost-e-trafikat-po-patishtata-v-oblastta-na-mesta-patnite-nastilki-sa-mokri.html", "text": "С нормална интензивност е трафикът по пътищата в областта, пътните настилки са мокри. Това съобщи за Радио „Фокус” – Кюстендил дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.15", "title": "Кюстендил: С нормална интензивност е трафикът по пътищата в областта, на места пътните настилки са мокри"}
{"url": "http://www.focus-news.net/news/2019/05/15/2658398/politsiyata-raboti-po-razsledvaneto-na-novo-ubiystvo-v-kostenets.html", "text": "По две досъдебни производства работи полицията под наблюдението на Окръжна прокуратура София - за убийството на 38-годишна жена на 10 май и за намерения днес убит 42-годишен мъж в къща в съседство до дома на обявения за издирване мъж, бе съобщено на брифинг в Костенец, съобщиха от пресцентъра на  МВР . Към този момент няма категорични данни и доказателства, че заподозреният извършител на първото убийство е автор и на второто, като в процеса на работа по случая не изключваме нито една версия, включително и тази, заяви главният секретар на МВР гл. комисар Ивайло Иванов. Разпоредени и вече предприети са допълнителни мерки, за да гарантираме безопасността на гражданите - съставът на Специализирания отряд за борба с тероризма е на място в Костенец, насочени са и допълнителни сили от Дирекция „Жандармерия“, допълни Иванов. По думите му, нови сигнали за издирвания мъж няма, а всички, получени до момента, са проверени. Проверени са и всички места, където евентуално може да е пребивавал заподозреният. Към този момент не е получен сигнал, в който  категорично да се твърди, че мъжът е забелязан в района или на друго място. \r\nАдминистративният ръководител на Софийска окръжна прокуратура Наталия Николова подчерта, че двете убийства са извършени с две различни оръжия, като към момента все още продължава огледът на местопроизшествието. По последни данни, 42-годишният мъж е бил видян за последно около 18 часа вчера. По тялото му е открита една рана - от огнестрелно оръжие в областта на брадата. \r\nМежду издирвания и жертвата на днешното престъпление има роднинска връзка - те са трети братовчеди. При проведени преди време разговори с простреляния днес  мъж, той не е споделил никакви притеснения. Сигналът днес е подаден от негов роднина, който го е потърсил в дома му. 42-годишиният е живеел е сам, към момента е разделен със съпругата си, има дете. От проведените разпити няма данни за взаимоотношения между него и 38- годишната жена на братовчед му, стана ясно на брифинга.", "date": "2019.05.15", "title": "Полицията работи по разследването на ново убийство в Костенец"}
{"url": "http://www.focus-news.net/news/2019/05/15/2658402/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и второкласен път 19 Симитли-Гоце Делчев. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в Благоевград. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Задръствания се образуват на моменти на кръговото кръстовище на булевард „Св. св. Кирил и Методий“, на кръстовищата на булевард „Васил Левски“ и булевард „Свети Димитър Солунски“, под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на улица „Славянска“ под МБАЛ-Благоевград, както и по улица „Яне Сандански“ на влизане в квартал „Струмско“ и по улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2019.05.15", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/05/15/2658405/smolyan-dvizhenieto-po-patishtata-v-oblastta-se-osashtestvyava-normalno.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и отлична видимост. Пътните настилки са сухи. През деня не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите на моторни превозни средства трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3,5 тона. С повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян през светлата част на деня се извършва обрушаване на скатовете и автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.15", "title": "Смолян: Движението по пътищата в областта се осъществява нормално"}
{"url": "http://www.focus-news.net/news/2019/05/15/2658404/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-vodachite-da-sa-vnimatelni-v-otsechkata-ot-km-0-do-km-14.html", "text": "Ремонт се извършва в участък от пътя между Севлиево и село Драгановци. Нека водачите се придвижват с повишено внимание в отсечката от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона към този час е спокоен. Времето е предимно облачно, без валежи. Пътните настилки са сухи. Няма нововъведени ограничения. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до III–403 в село Малки Вършец. Отворен за движение е прохода Шипка, но там остава в сила забраната за товарни автомобили над 12 тона. \r\nЛуиза ТРАНЧЕВА", "date": "2019.05.15", "title": "Габрово: Ремонт се извършва в участък от пътя между Севлиево и село Драгановци, водачите да са внимателни в отсечката от км 0 до км 14"}
{"url": "http://www.focus-news.net/news/2019/05/15/2658406/lovech-edin-mazh-e-pochinal-a-drug-e-otkaran-v-bolnitsa-v-grada-sled-katastrofata-na-patya-mezhdu-lovech-i-selo-umarevtsi.html", "text": "69-годишен мъж е починал, а друг е откаран в болница в града след катастрофата на пътя между Ловеч и село Умаревци. Това съобщиха за  Агенция „Фокус“  от  ОДМВР- Ловеч . Инцидентът е регистриран малко преди 17.30 часа. В инцидента са участвали два автомобила - Нисан“ и „Тойота“. На място е починал мъжът, пътуващ в „Тойота“-та. Мъжът от „Нисан“-а е млад и е откаран в болница в Ловеч за преглед. Неговото състояние все още не е известно. Работата по случая продължава.  \r\nВременно се ограничава движението в двете посоки по пътя III-301 Ловеч – Умаревци поради катастрофата. Движението се осъществява по обходен маршрут: Умаревци – Горан – път II-35 (Плевен – Ловеч). \r\nИрина ИВАНОВА", "date": "2019.05.15", "title": "Ловеч: Един мъж е починал, а друг е откаран в болница в града след катастрофата на пътя между Ловеч и село Умаревци"}
{"url": "http://www.focus-news.net/news/2019/05/15/2658392/sitel-makedoniya-sreshta-zaev-mitskovski-shte-ima-pri-napredak-v-pregovorite-za-sp.html", "text": "Среща между лидерите на СДСМ и ВМРО-ДПМНЕ Зоран Заев и Християн Мицковски за Специализираната прокуратура и делата, които тя води, ще има само ако бъде постигнат напредък в дискусиите между преговарящите екипи, предава македонската телевизия  \"Сител\". \r\nСъответното съобщи министър-председателят на югозападната ни съседка. В рамките на деня той ще поиска доклад от министъра на правосъдието Рената Десковска Треневска, която оглавява екипа на правителството, за това как е преминала последната среща с адвокат Тони Менкиноски, ръководител на екипа на опозиционната партия. \r\nСпоред Заев засега не се говори за смяна на служителите в Специализираната прокуратура. От ВМРО-ДПМНЕ твърдят, че остават на позициите си за Закона на прокуратурата. Лидерската среща няма да откажат, ако получат покана, увериха от партията. \r\nОсновната пречка в преговорите между правителството и опозицията остават делата на Специализираната прокуратура, започнати след изтичането на срока за повдигане на обвиненията, или юни 2017 г. Няма насрочена нова среща между преговарящите екипи. Тереза Герова", "date": "2019.05.15", "title": "\"Сител\" (Македония): Среща Заев-Мицковски ще има при напредък в преговорите за СП"}
{"url": "http://www.focus-news.net/news/2019/05/15/2658409/shumen-treti-lineeen-uskoritel-planira-da-zakupi-kompleksniyat-onkologichen-tsentar-v-grada.html", "text": "Комплексният онкологичен център (КОЦ) в Шумен. Бъдещите технологични инвестиции, които планира КОЦ, бяха представени от управителя на центъра д-р Сотир Караниколов по време на съвместно заседание на три постоянни комисии към Общинския съвет - бюджетна, икономическа и здравна, предаде репортер на  Радио „Фокус“-Шумен . „Технологичните инвестиции, които КОЦ планира са наложителни, ако искаме да имаме добра онкологична болница в следващите години. Достигнатото технологично ниво трябва да се поддържа непрекъснато, поради голямото натоварване апаратура бързо се амортизира и на всеки 10 години трябва да планираме технологична промяна“, каза д-р Караниколов. Той обясни, че двата линейни ускорителя, с които разполага КОЦ, вече са на пет години, което означава на 50% от технологичния им живот. Ежемесечната им поддръжка е около 60-70 000 лв. Нараснал е броят на пациентите - 2.5 пъти.  \r\nД-р Караниколово обясни, че един линеен ускорител от най-висок клас струва около 7 млн. лв. „С олихвяването вероятно сумата ще достигне до 8 млн. лв. В края на тази година е нужно да се ъпгрейдва софтуерът на настоящите два линейни ускорителя, което е на стойност около 1.2 млн. лв. Ако успеем да сключим договор за доставка на трети, имаме уверение, че  сумата за ъпгрейда ще бъде  приспадната“, обясни д-р Караниколов. Той допълни, че от КОЦ имат амбиция да покрият със собствени средства поне 50% от нужната сума, а останалата част ще търсят от външни източници както и от принципала  – Община Шумен.  \r\nИвелина ИВАНОВА", "date": "2019.05.15", "title": "Шумен: Трети линееен ускорител планира да закупи Комплексният онкологичен център в града"}
{"url": "http://www.focus-news.net/news/2019/05/15/2658407/plovdiv-akademiya-za-meki-umeniya-v-grada-motivira-mladite-da-razvivat-svoite-kachestva-i-umeniya.html", "text": "Академия за меки умения в Пловдив мотивира младите да развиват своите качества и умения, предаде репортер на  Радио „Фокус“ – Пловдив . Проектът за неформално образование „Академия за меки умения” се осъществява с финансовата подкрепа на Община Пловдив по Програмата „Пловдив за младите“ и в партньорство с Катедра „Социология и науки за човека“ към Философско-историческия факултет на Пловдивския университет „Паисий Хилендарски“.  Той цели да обедини различните тематични кръгове, лектори и системи на преподаване, които са в сферата на неформалното образование, за да може повече българи да имат информация за най-модерните образователни тенденции и да имат реален избор и шанс за желаното развитие. Вера Вулджева, един от лекторите в Академия за меки умения, обясни, че понятието „меки умения“ обобщава всички тези качества  от рода на презентационни и комуникационни умения, умения за работа в екип, дори всички неща, които се съдържат в нашата емоционална интелигентност.  \r\n„Тоест, да имаме знания и умения, които ни правят по-добри комуникатори, по-добре свързващи се и работещи с хората, които ни участ да представяме идеите си и самите себе си. Това не кореспондира толкова с академичните знания, които се придобиват в училище или в университета и които могат да се измерят пряко с тестове. Много е важно хората да имат предвид, че тези неща все повече ще бъдат необходими. Например работодателите, наемайки млади хора на работа,  все повече се вълнуват от тези качества, не само и не толкова от това какво ниво на английски притежава дадения кандидат, не само каква завършена степен има от университета. Вече започнаха да се правят и много психологически тестове, които да измерват човека какъв тип е, как би се сработил с екипа, дали по-скоро е човек, който е лидер и ще разработи нови идеи, дали е човек който е по-добър изпълнител и довършва проектите. Тоест, „меки умения“ са качества, които могат да се измерват“, каза Вулджева. \r\n„Ние вярваме, че младите хора имат нужда и че ние, по-възрастните, сме им длъжници – трябва да им помогнем да се развиват и усъвършенстват – те самите и техните лични качества, за да може и цялото общество да стане по-хармонично, да комуникираме по-добре, да се развиваме по-добре, разбира се не без визията за това какво се случва като цяло с човечеството. Нашата идея е да сме полезни на младите хора, те да развиват себе си и да са подготвени за новите условия, за така наречените „професии на бъдещето“.  Всъщност се оказва, че до 10 години около 80 % от професиите, които ще се търсят, в момента, едва ли не, не съществуват . Тоест, толкова бързо се променят нещата, че ако продължим да обучаваме младите хора както до момента – чрез формалното образование, те ще се окажат неподготвени, тъй като роботите и машините навлизат все повече във всички работни процеси, особено при тези, които могат да бъдат механизирани. Хората и тяхната ценност, това да могат да бъдат реализирани на пазара на труда или въобще като личности, ще е свързана с тяхната креативност с техните творчески способности, с всичко, което ни отличава от машините и роботите. Така че, нашата идея и визия е да помогнем на младите хора, а и не само, да са адаптивни в новите условия и да развиват точно тези качества и компетенции, които ще бъдат изключително ценни в близкото бъдеще“, подчерта лекторът. \r\nНа 11 май премина първият набор от семинари,  на които посещението е абсолютно безплатно. Тази събота, за времето от 9.00 до 13.00 часа, Мишо Гръблев, другият лектор в Академия за меки умения, ще води семинар на тема „Първи стъпки в GDPR“, като в следобедните часове. от 13.30 до 17.30 часа, ще започне вторият семинар, воден от Вера Вулджева, на тема „Логистика и мениджмънт на специални събития“. \r\nОсвен през май, семинари ще има и на две дати през юни – на 15 и на 22 юни, в събота.Заниманията се провеждат в сградата на Младежкия център в Пловдив. Организаторите съветват желаещите да присъстват да се регистрират, защото местата са ограничени до 30. \r\nТони МИХАЙЛОВ", "date": "2019.05.15", "title": "Пловдив: Академия за меки умения в града мотивира младите да развиват своите качества и умения"}
{"url": "http://www.focus-news.net/news/2019/05/15/2658408/afp-merkel-prizna-za-borba-s-makron-po-politicheski-vaprosi.html", "text": "Канцлерът на ФРГ Ангела Меркел призна,  че тя и френският президент Еманюел Макрон \"се борят\" за въпроси от политиката и имат различни виждания, но са склонни да си сътрудничат и да намерят компромиси, предава  AFP . \r\n\"Разбира се, ние водим борба помежду си\", заяви Меркел пред  Die Sueddeutsche Zeitung , коментирайки отношенията между основните лидери на ЕС. \r\n\"Има различия в манталитета ни, както и различията в нашето разбиране за нашите роли\", добави германският канцлер, като същевременно настоя, че Берлин и Париж постигат съгласие \"естествено, по важните въпроси\". Тереза Герова", "date": "2019.05.15", "title": "AFP: Меркел призна за \"борба\" с Макрон по политически въпроси"}
{"url": "http://www.focus-news.net/news/2019/05/15/2658411/tass-avstriyskiyat-prezident-opredeli-pregovorite-s-putin-kato-otkriti-i-delovi.html", "text": "Президентът на Австрия Александър Ван дер Белен определи преговорите в Сочи с държавния глава на Руската федерация Владимир Путин като \"открити и делови\". Съответното той написа в профила си в социалната мрежа \"Туитър\", предава  TACC .  \r\n„Президентът Путин и аз имахме открит и делови разговор днес”, написа Ван дер Белен. „В много области - култура, наука и бизнес - Австрия и Русия работят добре заедно. Качеството на нашите двустранни отношения ни позволява да решаваме политически проблеми и чувствителни въпроси в рамките на конструктивен диалог\", допълни държавният глава на Австрия. \r\nТой отбеляза още, че по време на разговорите е била засегната темата за отношенията между Русия и ЕС. В същото време Ван дер Белен подчерта, че Австрия е ангажирана с принципа на единство в ЕС и подкрепя санкциите срещу Русия. \r\nВан дер Беллен проведе разговор с руския президент Владимир Путин в черноморския курорт Сочи. И двамата лидери участваха в церемонията по откриването на публичния форум \"Сочински диалог\". Тереза Герова", "date": "2019.05.15", "title": "ТАСС: Австрийският президент определи преговорите с Путин като \"открити и делови\""}
{"url": "http://www.focus-news.net/news/2019/05/15/2658410/glavniyat-prokuror-poiska-informatsiya-za-imotite-smetkite-i-ofshornite-firmi-na-litsa-zaemashti-visshi-publichni-dlazhnosti-obzor.html", "text": "Главният прокурор Сотир Цацаров изиска от ДАНС цялата налична информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани по съответния ред. Такава информация се изисква и за имущества, притежавани от лицата, както лично, така и чрез свързани или подставени лица.  \r\nВ отговор председателят на агенцията заяви, че в ДАНС ще изпълнят искането изцяло, като ще проверяват всичко в годините назад в координация с всички държавни институции, които имат отношение. Димитър Георгиев обясни, че по искането ще бъде работено в кратки срокове без оглед на предстоящите избори за Европейски парламент.  \r\nПравосъдният министър коментира действията на главния прокурор Сотир Цацаров като необходими. Данаил Кирилов изрази надежда, че ДАНС има достатъчно аналитична и разузнавателна информация, по която могат да се съберат доказателства. „Надявам се ДАНС да има достатъчно аналитична и разузнавателна информация, която да послужи за идентификацията на данни, по които да започне събиране на доказателства за такива сметки или връзки“, посочи Кирилов. В отговор на въпрос има ли връзка между искането на президента Радев да започне проверка на офшорките и писмото на Цацаров с искане на информацията от ДАНС, министърът коментира: „Не мога да се произнеса компетентно. Нямам лично виждане по този въпрос“.  \r\nВ неделя държавният глава поиска разследване на офшорните сметки и имотите на политиците. Тогава Румен Радев призова премиерът и компетентните органи да се разровят в задграничните офшорни сметки, вимотите и фирмите на политици чрез подставени лица по същия начин, по който се ровят в кофите за боклук за контрабандни цигари. Той  посочи, че „Апартаментгейт“ е само началото и вододел, който ще покаже на къде ще върви държавата.По думите му не можем да градим модерна България, ако оставим нещата по старому - да се вихри безнаказаност и беззаконие и затова трябват разкрития, трябват присъди, конфискация, връщане на парите.", "date": "2019.05.15", "title": "Главният прокурор поиска информация за имотите, сметките и офшорните фирми на лица, заемащи висши публични длъжности (ОБЗОР)"}
{"url": "http://www.focus-news.net/news/2019/05/15/2658401/gazeta-express-kosovo-germaniya-raboti-po-novi-idei-za-sporazumenie-mezhdu-kosovo-i-sarbiya.html", "text": "Германия работи по представянето на нови идеи за диалога за нормализиране на двустранните отношения между Косово и Сърбия, съобщава електронното издание на прищинския ежедневник  Gazeta Express . \r\nСлед като Прищина и Белград се съгласиха да възобновят диалога по време на срещата на Западните Балкани, проведена миналия месец в Берлин, домакин на която бяха канцлерът Ангела Меркел и френският президент Еманюел Макрон, правителството на ФРГ изпрати своите пратеници в Белград и Прищина като част от подготовката за следващата среща на високо равнище между Косово и Сърбия, която ще се проведе на 1 юли в Париж. \r\nПо данни на изданието, германският канцлер е заинтересована от възобновяването на преговорите между Косово и Сърбия. Тя се противопоставя на идеята за размяна на територии между двете страни, подкрепена от президентите на Косово и Сърбия и от Върховния представител на ЕС по външните въпроси и политиката за сигурност Федерика Могерини, която посредничи в диалога между двете балкански страни. Източник разкри пред изданието, че Меркел е решила да върне съседките на масата за преговори, като се координира с френския президент за подготовката на следващата среща в Париж. \r\nГерманска делегация, оглавявана от дипломата Томас Осовски, посети Белград във вторник и бе приета от сръбския премиер Ана Бърнабич. Източник съобщи, че същата делегация ще посети Прищина през следващите дни и ще представи нови идеи за възобновяване на диалога със Сърбия. Целта на делегацията също е да получи уверения, че идеята за корекция на границите е официално мъртва. \"Германската делегация ще посети Белград и Прищина, за да представи нови идеи за диалог, и да потвърди, че идеята за корекция на границите е категорично погребана\", твърди източникът на редакцията, пожелал анонимност. Съгласно думите му, Германия организира срещи на високо равнище, за да предотврати възобновяването на диалога, воден под егидата на ЕС и Могерини. \"Идеята за организиране на срещи на високо равнище е да се отложи възобновяването на диалога под посредничеството на Могерини,\", уверява източникът. Целта на Германия е възобновяване на техническия диалог, чрез пълно премахване на въпроса за границите.  Тереза Герова", "date": "2019.05.15", "title": "Gazeta Express (Косово): Германия работи по нови идеи за споразумение между Косово и Сърбия"}
{"url": "http://www.focus-news.net/news/2019/05/15/2658412/sofiya-s-prikazen-praznik-beshe-otbelyazan-70-godishniyat-yubiley-na-dg-rodolyubche.html", "text": "С приказен празник беше отбелязан 70-годишният юбилей на ДГ „Родолюбче“ . Малките възпитаници на детското заведение представиха пъстър спектакъл с песни и танци, който изпълни театралния салон  в Двореца на културата.  Това съобщиха от пресцентъра на  Община Перник . Те зарадваха публиката с невероятните си изпълнения и слънчевите си усмивки. На празника присъства кметът на Община Перник Вяра Церовска, която  с голяма радост и вълнение поздрави юбилярите.  \r\n„Вече 70 години детска градина „Родолюбче“ се грижи и обучава най-малките перничани. Открива им магията на шарените книжки, дарява им спокойствие и любов. Нека слънчевата пътека ги води към красота и доброта и да не свършват вълшебствата на детството“, сподели кметът и изказа специална благодарност на директора и учителите за техния професионализъм и творчество, за нестихващия ентусиазъм, всеотдаен труд и грижи за бъдещето на нашия град. \r\nНа празника присъстваха още зам.-кметът Севделина Ковачева, кметът на кв. \"Изток\" Емил Костадинов и родители.  \r\nМалките възпитаници бяха поздравени от директора на учебното заведение Ангелина Рикова. В детска градина „Родолюбче“ се обучават 200 деца на възраст от 3 до 7 години.", "date": "2019.05.15", "title": "София: С приказен празник беше отбелязан 70-годишният юбилей на ДГ „Родолюбче“"}
{"url": "http://www.focus-news.net/news/2019/05/15/2658413/vidin-chast-ot-unikalnite-risunki-v-peshterata-magura-sa-zalicheni-s-nadpisi-napraveni-predi-nyakolko-dni.html", "text": "Част от уникалните рисунки в пещерата  Магура са заличени с надписи, направени преди няколко дни. Снимка с надпис „Ради, Павчо, 2019 Антов“ е публикувана във  „Фейсбук“ . Снимката, на която личи как част от уникалните рисунки са заличени от надписа, предизвика бурна реакция в социалните мрежа, като хората изразяват недоволството си. Уникалните рисунки в пещерата са правени с гуано (тор от прилепи), като са рисувани между 3000 г. и 1200 г. преди новата ера. Изобразяват ловни сцени и слънчевия календар. Дълги години залата с рисунките беше затворена и не се допускаха посетители. След настояване от местните власти бе взето решение залата да бъде отворена, като резултатът е налице. \r\nАнна ЛОЗАНОВА", "date": "2019.05.15", "title": "Видин: Част от уникалните рисунки в пещерата Магура са заличени с надписи, направени преди няколко дни"}
{"url": "http://www.focus-news.net/news/2019/05/15/2658414/plovdiv-nad-88-sa-klasiranite-po-parvo-zhelanie-za-novite-grupi-v-detskite-gradini-v-grada.html", "text": "Ясни са резултатите от първото за учебната 2019/2020 година класиране за прием в детските градини и поредно текущо за прием в детските ясли в град Пловдив. Това съобщиха за  Радио „Фокус“ – Пловдив  от Общината. За обявените 1849 свободни места в класирането са взели участие 2395 деца, родени през 2016 година. Те ще посещават детските градини от 15 септември в първа възрастова група. Данните сочат, че 1734 деца вече са в списъците на класираните в едно от заявените от родителите до пет желани детски заведения, като 88,3% от тях са класирани по първо желание. В срок до 27 май родителите на класираните деца следва да представят необходимите документи в детските градини, в които са класирани, за да ги запишат. Не са необходими документи за удостоверяване на критериите за настоящ адрес на децата и липса на задължения на родителите, тъй като проверката е автоматична. \r\nАко по някаква причина родителите на класираните деца се откажат от записване, те ще могат да кандидатстват в следващото класиране с подаване на ново заявление. Вече подадените заявления на децата, които все още не са класирани, ще се прехвърлят автоматично към следващото класиране, което е на 6 юни. Експертите препоръчват на родителите да се съобразят с обявените в срок до 28 май, включително, свободни места за следващото класиране, за да подадат заявления, отговарящи на желанията им и възможностите на детските градини. \r\nЗа второ класиране директорите ще обявят допълнителни свободни места, съгласно максималните възможности на сградния фонд. В тази връзка Община Пловдив ще отправи искане до началника на Регионалното управление на образованието – Пловдив, за разрешаване на допълнителни места. Ще бъдат обявени и нови свободни места в детски градини, които са в пригодени блокови помещения. Заедно с незаетите от първо класиране места, общият брой на очакваните за второ класиране свободни места ще е над 800.  По този начин ще бъдат осигурени места за всички деца, желаещи прием в детските градини. Данните показват увеличение на броя на адресно регистрираните на територията на града деца, което изисква обявяване на всички възможни резерви. \r\nРодителите могат да подават заявления и в административните райони, различни от местоживеенето им, ако има удобни за тях детски заведения, в които има свободни места. Броят на местата определя шансовете им за прием, а не само броят на събраните точки. \r\nУвеличават се кандидатстващите деца за яслените групи. В класирането са взели участие 974 деца. Обявените свободни места са били само 51, но тенденцията е да се увеличават значително с напускането на 3-годишните, които ще постъпят в детските градини. За другите възрастови групи анализите посочват, че свободните места са достатъчни за всички кандидатстващи.", "date": "2019.05.15", "title": "Пловдив: Над 88 % са класираните по първо желание за новите групи в детските градини в града"}
{"url": "http://www.focus-news.net/news/2019/05/15/2658415/sport-grizman-si-tragva-ot-atletiko.html", "text": "Френската звезда на Атлетико Мадрид Антоан Гризман ще напусне отбора от 1 юли, когато изтича договорът му. Той вече е съобщил за намеренията си на ръководството на клуба и треньора Диего Симеоне.   \r\nОт Атлетико също разпространиха информацията чрез официалния си профил в в една от социалните мрежи, което означава, че Барселона е готова да плати откупната клауза на Гризман в размер на 120 милиона евро. \r\nПрез миналия сезон Гризман беше близо до Барселона, но в последния момент поднови договора си с Атлетико до 2023 година със заплата от 23 милиона евро на сезон.  \r\nВенцислав ДРАГОМАНОВ", "date": "2019.05.15", "title": "Спорт: Гризман си тръгва от Атлетико"}
{"url": "http://www.focus-news.net/news/2019/05/15/2658417/evropeyski-izbori-2019-v-obshtina-bobov-dol-shte-bade-okazvana-pomosht-na-hora-s-uvrezhdaniya-zhelaeshti-da-glasuvat-na-izborite-za-evropeyski-parlament.html", "text": "В община Бобов дол ще бъде оказвана помощ на хора с увреждания, желаещи да гласуват на изборите за Европейски парламент. Това съобщиха за  Радио „Фокус” – Кюстендил  от Общината. Хората с увреждания или с увредено зрение ще гласуват в секция №4 в Бобов дол, разположена в Културния дом в града. Избирателите с увредено зрение или затруднения в придвижването могат да подадат заявки да им бъде оказана помощ за транспортиране и придвижване в изборния ден на 26 май. Заявка за това може да се направят на телефоните на Общината. \r\nВенцеслав ИЛЧЕВ", "date": "2019.05.15", "title": "Европейски избори 2019: В община Бобов дол ще бъде оказвана помощ на хора с увреждания, желаещи да гласуват на изборите за Европейски парламент"}
{"url": "http://www.focus-news.net/news/2019/05/15/2658418/evropeyski-izbori-2019-dimitar-danchev-bsp-upravlyavashtite-prevarnaha-balgarite-v-migranti.html", "text": "„Повече от 15 години ЕС се управлява от ЕНП. Резултат от тази политика е Европа на няколко скорости. Тази политика на социални неравенства доведе до разделението и до миграцията. Управляващите превърнаха българите в мигранти“. Това заяви кандидатът за евродепутат от \"БСП за България\" Димитър Данчев в дебат по БТВ, съобщиха от пресцентъра на  БСП . „Целта ни е да се преборим с тези неравенства и да се насочим към онези политики, които ще направят Европа по-социална. Нашата битка е на тези избори да променим България и Европа, така че да бъдат по-социални, по-справедливи и по-солидарни“, допълни той. По неговите думи тези избори са тест и за политическите нагласи и вероятно след тях политическата обстановка у нас ще изглежда по-различно. „Най-важното е да се гласува, защото това е възможността хората да покажат желанието си за промяна. Промяната, която искаме в Европа е да се установи единен стандарт на живот“, каза още той. \r\nСпоред Данчев има политики, по които Европа трябва да бъде по-солидарна – миграцията, сигурността, отбраната. „От БСП ще защитаваме националните интереси и ще следваме националните политики“, категоричен е той. По неговите думи гигантските неравенства в Европа са резултат от политиката, която води ЕНП и присъдружните й партии в ЕП - същата коалиция, която ни управлява и тук. „Когато върховенството на закона е правило, а не изключение, както по време на управлението на ГЕРБ, тогава ще ни приемат в Шенген“, коментира кандидатът за евродепутат.  \r\n„Нулевият миграционен натиск, с който парадират ГЕРБ, е въпреки усилията на управляващите. Той се получава благодарение на споразумението, което сключи ЕС с Турция\", каза още Данчев. Според него, за да се справим с миграцията, трябва да се работи за преодоляването на причините за засилената миграция към ЕС, които са извън него. „Трябва да се установи стабилност в онези региони, които генерират миграция. Върху това ще се фокусираме в ЕС. ЕК, под ръководството на ЕНП, не можа да изработи единна миграционна политика“, заяви Димитър Данчев.", "date": "2019.05.15", "title": "Европейски избори 2019: Димитър Данчев, БСП: Управляващите превърнаха българите в мигранти"}
{"url": "http://www.focus-news.net/news/2019/05/15/2658420/georgi-ganetsovski-rim-vratsa-s-raznoobrazni-igri-rabotilnitsi-izlozhbi-muzikalno-i-filmovo-priklyucheniya-shte-otbelezhim-noshtta-na-muzeite.html", "text": "С разнообразни игри, работилници, изложби, музикално и филмово приключения  ще отбележим Нощта на музеите на 18 май, каза за  Радио „Фокус“ – Видин  Георги Ганецовски,  директор на Регионалния исторически музей във Враца. Очакват се много посетители и то предимно млади хора. Работното време в Нощта на музеите на екипа на Регионалния исторически музей Враца ще започне от 15 часа и ще продължи един час след полунощ. Модно ателие и ревю ще бъде организирано в Художествената галерия „Иван Фунев“, изложба „Дантелата- красота и изящество“ ще бъде подредена в Етнографския комплекс „Софроний Врачански“. Различни игри, като търсачи на символи, ще се организират в основната сграда на Историческия музей . Тази година една от иновативните идеи е  – докосни миналото. „Посетителите в Нощ на музея в една от залите ще могат да се докоснат до нашите артефакти. Нашите експонати обикновено се намират в стъклена витрина, сега ще ги извадим от витрините и посетителите могат да ги вземат в ръка. Това не е правено досега в музеите“, каза Ганецовски. Отворени за посещение през Нощта на  музеите на 18 май ще бъдат  Етнографско възрожденския комплекс „Софроний Врачански“, Художествената галерия „Иван Фунев“ и сградата на историческия музей. \r\nАнна ЛОЗАНОВА", "date": "2019.05.15", "title": "Георги Ганецовски, РИМ-Враца:  С разнообразни игри, работилници, изложби, музикално и филмово приключения  ще отбележим Нощта на музеите"}
{"url": "http://www.focus-news.net/news/2019/05/15/2658416/lovech-vazstanoveno-e-dvizhenieto-po-patya-lovech-umarevtsi.html", "text": "Възстановено е движението по път III-301 Ловеч – Умаревци. Това съобщиха от  Агенция „Пътна инфраструктура“ .", "date": "2019.05.15", "title": "Ловеч: Възстановено е движението по пътя Ловеч – Умаревци"}
{"url": "http://www.focus-news.net/news/2019/05/15/2658419/rositsa-dimitrova-obshtina-veliko-tarnovo-noviyat-ni-proekt-za-domashna-patronazhna-grizha-shte-e-nasochen-predimno-kam-zhitelite-na-malkite-naseleni-mesta.html", "text": "Новият проект на Община Велико Търново за домашна почасова патронажна грижа за възрастни хора над 65 години и лица с увреждания, ще е насочен предимно към жителите на малките населени места. Това каза в предаването  „Царевград Търнов – славата и величието на България“  на  Радио „Фокус“  Росица Димитрова, директор на Дирекция „Социални дейности и здравеопазване“ в Общината. Финансирането е в размер на 399 498 лв., а продължителността – 17 месеца, като услугата ще се предлага за 12 месеца от 1 ноември. До тогава ще тече техническа подготовка и подбор на персонал. „Проектът ще обхване за грижа в домашна среда, до 2 часа на ден, 157 потребители. Ние считаме, че най-затруднени като достъп, към настоящия момент, до здравни, социални и други публични услуги от живущите в общината, това са хората от малките населени места. Така, че преди да разработим нашия проект, ние поискахме от кметовете и кметските наместници да ни предоставят информация за лицата над 65 години и хората с увреждания, живущи в съответното населено място, които имат нужда от подкрепа в домашна среда. Поискахме и информация, съответно, за хора, които биха могли да оказват тази подкрепа“, обясни още Росица Димитрова. Тя обобщи и резултатите от проучването – вероятно за хората в нужда ще се грижат пенсионери, които обаче са активни. В рамките на проекта ще бъде купен и автомобил, с който мобилността ще се осъществява по-лесно. Официално процедурите стартират на 3 юни. \r\nЛуиза ТРАНЧЕВА", "date": "2019.05.15", "title": "Росица Димитрова, Община Велико Търново: Новият ни проект за домашна патронажна грижа ще е насочен предимно към жителите на малките населени места"}
{"url": "http://www.focus-news.net/news/2019/05/15/2658426/smolyan-povishava-se-kontrolat-za-spazvane-na-izdadenite-zapovedi-na-kmetove-na-obshtini-za-zabranenite-za-pasha-mesta-v-gorskite-teritorii-vav-vrazka-sas-zachestilite-napadeniya-ot-kafyava-mechka.html", "text": "Повишава се контролът  за спазване на издадените заповеди на кметове на общини за забранените за паша места в горските територии във връзка със зачестилите нападения от кафява мечка. Това съобщиха от  Областна администрация – Смолян . Във връзка със започналия активен период и зачестилите нападения от кафява мечка от месец април 2019г., и изпълнение на процедурата по изплащане на щети от Министерството на околната среда и водите, Регионалната инспекция по околната среда и водите (РИОСВ) – Смолян обръща сериозно внимание, че е необходимо да се повиши контрола по: спазване на издадените заповеди на кметове на общини за забранените за паша места в горските територии държавна и общинска собственост; извършване на своевременна регистрация на животните и пчелините по Закона за ветеринарно-медицинската дейност; недопускане на изхвърляне и изоставяне на умрели животни и хранителни отпадъци; вземане на превантивни мерки при отглеждане на животни – недопускане на свободна паша без пастир, а при повече животни да се използват кучета. Вечер животните да се прибират на обезопасени места и да се преброяват за установяване на липсващи такива. \r\nПри констатиране на щети от страна на стопаните, с цел сформиране на комисия и достоверно определяне на причинителя на щетите, незабавно да се уведомяват горското/ловното стопанство, групата за бързо реагиране към РИОСВ – Смолян (телефони  – 0887 500 739 и 0885 590 060), кметството и/или други отговорни институции.", "date": "2019.05.15", "title": "Смолян: Повишава се контролът  за спазване на издадените заповеди на кметове на общини за забранените за паша места в горските територии във връзка със зачестилите нападения от кафява мечка"}
{"url": "http://www.focus-news.net/news/2019/05/15/2658427/prof-nikolay-radulov-sega-e-vremeto-spets-sluzhbite-da-izvoyuvat-doverie-i-da-izvadyat-dokumentite-sadarzhashti-informatsiya-za-ofshornite-smetki-i-imotite-na-publichnite-lichnosti.html", "text": "Сега времето спец. службите да извоюват доверие и да извадят документите, съдържащи информация за офшорните сметки и имотите на публичните личности. Това каза за обзорното предаване „Това е България“ на  Радио „Фокус“  проф. Николай Радулов, бивш секретар и заместник министър на вътрешните работи. Информацията за офшорни сметки с участие на българи в Европа фигурира от 2010г., припомни той. „В страната не е прекъсвало да се говори за това под сурдинка, както и информация, свързана с последните скандали по апартаменти и къщи за гости. Всичко вървеше под сурдинка,  защото имаше обясним страх и автокоригиране. Медиите нямаха забрана в официален или писмен вид, но се знаеше, че който започне да говори по темата, рано или късно изхвърча от редакцията или мястото, където работи. Трябваше финансирана от САЩ институция да заговори за това, да го напише и да направи интервюта, за да се счупи калъпът на омертата, който съществуваше в България“, обясни той. Проф. Николай Радулов  каза още, че е интересно, дали има необяснимо забогатели хора сред политиците. „Когато е започнал да казва истината, главния прокурор трябва да я каже цялата“, коментира той. Всяко нещо, което се пази като обществена тайна и противоречи на обществения морал рано или късно се появява в публичното пространство. Истината ще излезе наяве скоро и това може да влоши и без това доверието в държавните работници, обясни професорът. В момента се изгражда система, която в рамките на 10 години ще позволява сметките да не бъдат анонимни, поне за органите на държавната власт. След офшорките следват разкритията за имотите в чужбина, прогнозира Радулов. \r\nЦоня СЪБЧЕВА", "date": "2019.05.15", "title": "Проф. Николай Радулов: Сега е времето спец. службите да извоюват доверие и да извадят документите, съдържащи информация за офшорните сметки и имотите на публичните личности"}
{"url": "http://www.focus-news.net/news/2019/05/15/2658423/nsi-mesechnata-inflatsiya-za-april-e-05.html", "text": "Индексът на потребителските цени за април 2019 г. спрямо март 2019 г. е 100.5%, т.е. месечната инфлация е 0.5%. Инфлацията от началото на годината (април 2019 г. спрямо декември 2018 г.) е 1.7%, а годишната инфлация за април 2019 г. спрямо април 2018 г. е 3.7%. Това съобщиха от  Националния статистически институт  (НСИ). \r\nСредногодишната инфлация за периода май 2018 - април 2019 г. спрямо периода май 2017 - април 2018 г. е 3.3%. \r\nПрез април 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.1%; \r\n- алкохолни напитки и тютюневи изделия - цените остават на равнището от миналия месец; \r\n- облекло и обувки - увеличение с 6.9%; \r\n- жилища, вода, електроенергия, газ и други горива - намаление с 0.2%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - цените остават на равнището от миналия месец; \r\n- транспорт - увеличение с 1.6%; \r\n- съобщения - увеличение с 0.3%; \r\n- развлечения и култура - намаление с 3.9%; \r\n- образование - увеличение с 0.2%; \r\n- ресторанти и хотели - увеличение с 0.1%; \r\n- разнообразни стоки и услуги - увеличение с 0.1%. \r\nПрез април 2019 г. са се увеличили цените на следните хранителни продукти: ориз - с 1.8%, брашно - с 0.7%, свинско месо - с 2.1%, малотрайни и трайни колбаси - съответно с 0.5 и 0.6%, мляно месо (кайма) - с 2.3%, кисели млека - с 0.8%, сирене - с 1.1%, кашкавал - с 1.9%, извара - с 0.8%, маргарин - с 1.1%, олио - с 0.7%, ябълки - с 5.5%, цитрусови и южни плодове - с 2.6%, домати - с 6.3%, зеле - с 11.3%, пипер - с 9.3%, зрял лук - с 8.7%, кореноплодни зеленчуци (моркови и червено цвекло) - със 7.2%, маслини - с 2.1%, зрял боб - с 0.1%, картофи - с 5.3%, захар - с 2.1%, оцет - с 0.5%, сол - с 0.4%, кафе - с 1.0%, газирани напитки - с 1.1%, и други. \r\nПрез април 2019 г. са се намалили цените на следните хранителни продукти: хляб „Добруджа“ - с 0.1%, типов и ръжен хляб - с 1.1%, месо от едър рогат добитък - с 1.4%, агнешко месо - с 0.3%, прясна и охладена риба - с 0.6%, нискомаслено прясно мляко - с 0.1%, яйца - с 1.6%, млечни масла - с 0.9%, краставици - с 20.5%, листни зеленчуци - с 5.1%, леща - с 0.2%, пресни зеленчукови подправки - с 1.3%, сладолед - с 1.8%, какао - с 0.7%, вина - с 0.3%, бира - с 0.4%, и други. \r\nПрез април 2019 г. в групите на нехранителните стоки и услугите е регистрирано увеличение на цените при: облекло - с 6.2%, обувки - с 8.5%, газообразни и течни горива за битови нужди - съответно с 1.6 и 0.5%, перални и съдомиялни машини - с 1.0%, прахове за пране - с 1.2%, дизелово гориво - с 0.2%, автомобилен бензин А95H - с 3.6%, автомобилен бензин А98Н - с 1.6%, метан за ЛТС - с 0.2%, пътнически въздушен транспорт  - с 21.8%, услуги в ресторанти и подобни заведения - с 0.3%, продукти за лична хигиена - с 1.7%, и други. \r\nПрез разглеждания месец в групите на нехранителните стоки и услугите е регистрирано намаление на цените при: централно газоснабдяване - с 1.2%, дърва за отопление - с 1.0%, бойлери - с 0.6%, климатични инсталации - с 0.9%, велосипеди - с 1.0%, газ пропан-бутан за ЛТС - с 2.0%, телевизори - с 0.5%, цветарство - с 4.2%, кина и театри - с 0.6%, услуги по краткосрочно настаняване - с 1.1%, козметични продукти - с 0.2%, и други. \r\nПрез април 2019 г. цените на лекарските и стоматологичните услуги, както и на лекарствените продукти остават на равнището от предходния месец. \r\nХармонизираният индекс на потребителските цени за април 2019 г. спрямо март  \r\n2019 г. е 100.6%, т.е. месечната инфлация е 0.6%. Инфлацията от началото на годината (април 2019 г. спрямо декември 2018 г.) е 1.3%, а годишната инфлация за април 2019 г. спрямо април 2018 г. е 3.1% . \r\nСредногодишната инфлация за периода май 2018 - април 2019 г. спрямо периода                         май 2017 - април 2018 г. е 3.0%. \r\nСпоред ХИПЦ през април 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.1%; \r\n- алкохолни напитки и тютюневи изделия - цените остават на равнището от миналия месец; \r\n- облекло и обувки - увеличение с 6.1%; \r\n- жилища, вода, електроенергия, газ и други горива - намаление с 0.1%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - цените остават на равнището от миналия месец; \r\n- транспорт - увеличение с 2.2%; \r\n- съобщения - увеличение с 0.3%; \r\n- развлечения и култура - намаление с 2.0%; \r\n- образование - увеличение с 0.1%; \r\n- ресторанти и хотели - намаление с 0.2%; \r\n- разнообразни стоки и услуги - увеличение с 0.1%. \r\nИндексът на цените за малката кошница за април 2019 г. спрямо март 2019 г. е 100.6%, а от началото на годината (април 2019 г. спрямо декември 2018 г.) е 103.0%. \r\nПрез април 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 1.1%; \r\n- нехранителни стоки - увеличение с 0.4%; \r\n- услуги - цените остават на равнището от миналия месец.", "date": "2019.05.15", "title": "НСИ: Месечната инфлация за април е 0.5%"}
{"url": "http://www.focus-news.net/news/2019/05/15/2658425/v-kazanlak-shte-bade-otkrita-izlozhbata-valshebnite-stakla-na-petar-arnaudov-koyato-predstavya-istoriyata-na-23-ti-pehoten-shipchenski-polk.html", "text": "От 18.00 часа на 16 май в Културно-информационен център на ул. „Искра” 4 в Казанлък ще бъде открита изложбата „Вълшебните стъкла на Петър Арнаудов”, която представя историята на 23-ти пехотен Шипченски полк. Това каза за  Радио „Фокус”  Сребра Касева, началник – кабинет на кмета. \r\nКазанлъшкият фотограф Петър Арнаудов е заснел три войни - Балканската, Междусъюзническата и Първата световна. Със своя фотоапарат той тръгва като фотограф на 23-ти пехотен Шипченски полк. Заснетото той събира във фотоалбум. \r\nФотосите са се запазвали върху стъклени фотографски плаки. \r\nПричината тези фотоси да излязат на бял свят е възникнал пожар в къщата на наследниците на Петър Арнаудов. \r\nПовечето от фотоплаките са били в много лошо състояние, когато внуците му ги предават на казанлъшкия фотограф Бедрос Азинян. За работата по реставрацията им са били нужни пет години. \r\nОсвен ексклузивни плаки от войните, сред реставрираните стъкла са и кадри от Казанлък и семейството на фотографа. \r\nСлавяна ГАЙДАРОВА", "date": "2019.05.15", "title": "В Казанлък ще бъде открита изложбата „Вълшебните стъкла на Петър Арнаудов”, която представя историята на 23-ти пехотен Шипченски полк"}
{"url": "http://www.focus-news.net/news/2019/05/15/2658424/tass-nad-50-ot-severen-potok-2-e-zavarshen.html", "text": "Положени са 1241 км от газопровода „Северен поток 2“, или 50,6% от общата дължина на двете нитки и по този начин е пресечен екватора на проекта, съобщи пред журналистите директора на „Газпром“ Алексей Милер след срещата на президента на Русия Владимир Путин с австрийския му колега Александър ван дер Белен, предава  ТАСС . \r\n„С участието на австрийската компания OMV Газпром изгражда нов надежден газопровод за износ към Европа – „Северен поток – 2“. Проектът се реализира по график. Вече преминахме знаковата граница: в Балтийско море вече е положена 50,6% от общата дължина на газопровода – 1241 км. „Северен поток 2“ пресече екватора“, заяви Милер, като добави, че Австрия е голям потребител на руски газ и стратегически партньор в газовата сфера. \r\n„Обемът на износа на газ за страната непрекъснато нараства. От 2014 г. насам той се е утроил до 12,3 млрд. куб. метра през 2018 г. Тази тенденция продължава. През последните четири месеца и половина на тази година, според последната информация, е нараснал с 21,5%, включително 34,9% през първата половина на май“, каза той. \r\nПревод и редакция:", "date": "2019.05.15", "title": "ТАСС: Над 50% от „Северен поток 2“ е завършен"}
{"url": "http://www.focus-news.net/news/2019/05/15/2658421/zornitsa-kancheva-obshtina-veliko-tarnovo-tselta-na-proekta-moyata-gradinka-e-da-se-osiguri-rastitelnost-na-hora-koito-ya-iskat-i-sled-tova-ya-pazyat.html", "text": "Целта на проекта „Моята градинка“ на Община Велико Търново е да се осигури растителност на хора, които имат желание да я отглеждат и пазят. Това каза в предаването  „Царевград Търнов-славата и величието на България“  на  Радио „Фокус“  Зорница Кънчева от Отдел „Околна среда“ в Общината. Тя припомни, че през тази година са осигурени 1200 цветя и храсти, както и 13 дръвчета, които вече красят междублоковите пространства край жилищни сгради в града. Проектът се реализира за седма поредна година. В рамките му жителите на Търново получават безвъзмездно избрани от тях растителни видове. \r\nЗорница Кънчева призова не само участниците, но и всички жители, а и гостите на града, да пазят това, което е създадено. \r\nЛуиза ТРАНЧЕВА", "date": "2019.05.15", "title": "Зорница Кънчева, Община Велико Търново: Целта на проекта „Моята градинка“ е да се осигури растителност на хора, които я искат и след това я пазят"}
{"url": "http://www.focus-news.net/news/2019/05/15/2658430/shumen-riosv-shte-otbelezhi-mezhdunarodniya-den-na-biologichnoto-raznoobrazie-s-dve-initsiativi.html", "text": "РИОСВ ще отбележи Международния ден на биологичното разнообразие с две инициативи. Това съобщиха от  Регионалната инспекция по околната среда и водите  . На 21 май от 10:00 ч. специалистите от инспекцията ще гостуват на децата от четвърта група на ДГ „Конче Вихрогонче“ в града. Презентация с занимателни въпроси, игра и награди са предвидени за малчуганите.  На 22 май  92 деца от първите класове на II ОУ „Д- р Петър Берон“ ще посетят Информационния център на РИОСВ. Те ще бъдат посрещнати от експертите в две групи и ще се запознаят с разнообразието на биологичните видове и тяхното опазване с презентация по темата. Първата група е предвидена за 13:30 ч., а втората – от 15:00 ч. Мотото на кампанията тази година е „Нашето биоразнообразие, нашата храна, нашето здраве“. Темата има за цел да постави акцент и да информира за това, че храненето, системите на храненето и здравето зависят от биологичното разнообразие и здравите екосистеми. Логото за 2019 г. вече е обявено на електронната страница на Конвенцията за биологично разнообразие на шестте официални езика на ООН.", "date": "2019.05.15", "title": "Шумен: РИОСВ ще отбележи Международния ден на биологичното разнообразие с две инициативи"}
{"url": "http://www.focus-news.net/news/2019/05/15/2658432/sofiya-organizatsiya-na-dvizhenieto-se-predvizhda-na-16-may-vav-vrazka-sas-sabitie-na-posolstvoto-na-republika-polsha.html", "text": "Организация на движението се предвижда на 16 май на ул. „Хан Крум” № 46, във връзка със събитие на посолството на Република Полша. Това съобщиха от пресцентъра на  Столична община . От 12.00 до 20.30 часа на 16.05.2019 г. се забранява престоят и паркирането на пътни превозни средства, с изключение на автомобилите на гостите поканени на приема на:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.  \r\nОт 18.00 до 21.00 часа на 16.05.2019 г. се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.", "date": "2019.05.15", "title": "София: Организация на движението се предвижда на 16 май във връзка със събитие на посолството на Република Полша"}
{"url": "http://www.focus-news.net/news/2019/05/15/2658431/stara-zagora-traditsionni-sastezaniya-po-orientirane-bodlite-na-rozite-2019-shte-se-provedat-v-obshtina-kazanlak.html", "text": "Двадесетите състезания по ориентиране „Бодлите на розите 2019” ще се проведат на 17 май, петък, каза за  Радио „Фокус”  Христо Ангелов от Туристическо дружество „Орлово гнездо”. Той поясни, че организатор на проявата е Туристическото дружество, с подкрепата на Община Казанлък и Световната организация по Ориентиране. Стартът ще бъде даден от Основно училище „Христо Ботев” в село Енина от 08.00 часа. \r\nВ късата, средна и дълга дистанция ще участват всички ученици от енинското училище, придружавани от учителите си, съпровождани и от инструктирани от ветераните на спортен клуб „Орлово гнездо”. Всички участници ще получат подробна карта с легенда за основните топографски знаци и диплома от Световната федерация по ориентиране, по случай Световния ден на ориентирането. Състезанията по ориентиране са посветени на героите от четата на Хаджи Димитър и Стефан Караджа и по случай Световния ден на ориентирането. \r\nСлавяна ГАЙДАРОВА", "date": "2019.05.15", "title": "Стара Загора: Традиционни състезания по ориентиране „Бодлите на розите 2019” ще се проведат в община Казанлък"}
{"url": "http://www.focus-news.net/news/2019/05/15/2658428/nsi-prez-parvoto-trimesechie-na-2019-g-brutniyat-vatreshen-produkt-bvp-narastva-s-34-spryamo-saotvetniya-period-na-predhodnata-godina.html", "text": "През първото тримесечие на 2019 г. брутният вътрешен продукт (БВП) нараства с 3.4% спрямо съответния период на предходната година и с 1.1% спрямо четвъртото тримесечие на 2018 г. Това съобщиха от  Националния статистически институт  (НСИ). \r\nВ ръководството на Евростат за тримесечните национални сметки експресните оценки за БВП са дефинирани като: \r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...“. \r\nЕкспресните оценки за БВП се основават на предварителни, налични към момента, месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация. \r\nРазработените експресни оценки за първото тримесечие на 2019 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, спрямо предходното тримесечие и спрямо същото тримесечие на предходната година. \r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за първото тримесечие на 2019 г. на 6 юни 2019 година. \r\nСпоред експресните оценки на НСИ за първото тримесечие на 2019 г. БВП в номинално изражение достига 23 884 млн. лева.  \r\nРеализираната добавена стойност през първото тримесечие на 2019 г. е 20 301 млн. лeвa. \r\nПо елементи на крайното използване най-голям дял в БВП заема крайното потребление (83.9%), което в стойностно изражение възлиза на 20 042 млн. лева. През първото тримесечие на 2019 г. бруто капиталообразуването е 3 820 млн. лв. и заема 16.0% относителен дял в БВП. Външнотърговското салдо е положително. \r\nПрез първото тримесечие на 2019 г. спрямо четвъртото тримесечие на 2018 г. БВП се увеличава с 1.1%. За същия период брутната добавена стойност нараства с 0.8%. \r\nСпоред експресните оценки на БВП по елементи на крайното използване през първото тримесечие на 2019 г. принос за регистрирания икономически растеж, спрямо четвъртото тримесечие на 2018 г. има увеличението на износа на стоки и услуги - с 1.8%, крайното потребление - с 0.3%, и бруто образуването на основен капитал - с 0.2%. \r\nПрез първото тримесечие на 2019 г. БВП нараства с 3.4% спрямо същото тримесечие на предходната година. Брутната добавена стойност се увеличава с 3.0%.  \r\nКрайното потребление регистрира положителен икономически растеж от 3.5%. Бруто образуването на основен капитал отчита ръст от 2.6% през първото тримесечие на 2019 г. спрямо съответното тримесечие на предходната година. Износът на стоки и услуги се увеличава с 5.0%, а вносът на стоки и услуги - с 1.7%.", "date": "2019.05.15", "title": "НСИ: През първото тримесечие на 2019 г. брутният вътрешен продукт (БВП) нараства с 3.4% спрямо съответния период на предходната година"}
{"url": "http://www.focus-news.net/news/2019/05/15/2658403/evropeyski-izbori-2019-georgi-svilenski-bsp-ofshorni-firmi-vodeshti-kam-gerb-stoyat-v-osnovata-na-administriraneto-na-tol-sistemata.html", "text": "Правителството за пореден път предостави администрирането на тол-системата на частна фирма „ТЕЛЕТОЛ“ АД, без да е ясно при какви критерии  и условия е извършен подборът. Притеснителното е, че в основата стоят офшорни фирми, срещу което българското законодателство ясно е приело и утвърдило като недопустимо за обществени поръчки. Това заяви зам.-председателят на „БСП за България“ Георги Свиленски, съобщиха от пресцентъра на  БСП . Той подчерта, че днес главният прокурор е заявил желанието си за разкриване на всички офшорни фирми, сметки и имоти на висши политици. „Би било интересно да се види чия  е собствеността в тази офшорна фирма. Интересен факт е, че фирмата е и администратор на събирането на таксите от „Синя зона“ в София и Бургас. Като имаме предвид кой управлява тези градове, това недвусмислено води към управляващата партия ГЕРБ, които в навечерието на европейските избори, виждайки че изпускат управлението, си гарантират следващи 10-годишни договори с над 100 000 млн. лв. приходи годишно“, коментира зам.-председателят на ПГ на „БСП за България“.  \r\nСвиленски подчерта, че в момента, в който се опитват да въведат тол-системата и да убедят хората, че трябва да се плащат справедливи цени за пътуване по българските пътища, се предоставя по непрозрачен начин на офшорна фирма да събира тези пари и да прибира над 100 000 млн. лв. годишно печалба. „Това няма как да не се отрази върху цените на хранителните продукти и на услугите. Ние сме предложили таксите да бъдат определени при ясни и точни критерии, съобразени с цените, предложени от Световната банка в минималния им вариант“, каза още той. Свиленски подчерта, че  БСП е за въвеждане тол-системата на магистралите и първокласни пътища, за постепенно увеличаване на цените, а не с тези стойности, които правителството предлага. „За автобусите предлагаме да остане винетната система, а не да се таксуват на км/пробег“, каза още Георги Свиленски.", "date": "2019.05.15", "title": "Европейски избори 2019: Георги Свиленски, БСП: Офшорни фирми, водещи към ГЕРБ, стоят в основата на администрирането на тол-системата"}
{"url": "http://www.focus-news.net/news/2019/05/15/2658429/zhana-pavlovska-bapzg-vse-oshte-ne-sme-videli-50-te-miliona-leva-koito-byaha-otpusnati-za-uvelichenie-na-zaplatite-za-profesionalistite-po-zdravni-grizhi.html", "text": "Все още не сме видели тези 50 милиона лева, които бяха отпуснати от Правителството  за увеличение на заплатите за професионалистите по здравни грижи. Това каза за  Радио „Фокус“ – Велико Търново  Жана Павловска, председател на Районната колегия на Българска асоциация на професионалистите по здравни грижи (БАПЗГ). Тя посочи, че тези пари няма как да стигнат директно до медицинските сестри, акушерките и другите професионалисти по здравни грижи, тъй като минават през търговските дружества. „Това не може да стане директно. Къде отидоха тези пари и как ще стигнат до нас, не знам. Медицинските заведения са търговки дружества“, допълни Жана Павловска. Тя отбеляза, че увеличението е с 50-60 лева върху досегашните възнаграждения, което по-думите й е нищожно. „Няма как заплатите ни да станат сравними с тези в чужбина, защото всичко е свързано с икономика и бюджет. В една бедна държава, каквато е България, няма как да станат заплатите ни да са средноевропейски. Затова ще има и изтичане на кадри. Нашите кадри са на доста напреднала възраст. На тази години е много трудно да тръгнеш за чужбина, но младите не се спират. За съжаление, предимно млади хора заминават“, допълни Павловска. Според нея е необходимо да бъдат взети политически решения за целия сектор на здравеопазването, а не само за медицинските сестри, акушерките и специалистите. „Имам чувството обаче, че няма такова желание. То е само привидно и мерките се вземат на парче“, допълни Жана Павловска. \r\nНадежда КРЪСТЕВА", "date": "2019.05.15", "title": "Жана Павловска, БАПЗГ: Все още не сме видели 50-те милиона лева, които бяха отпуснати  за увеличение на заплатите за професионалистите по здравни грижи"}
{"url": "http://www.focus-news.net/news/2019/05/15/2658434/blagoevgrad-kmetat-d-r-atanas-kambitov-dade-priem-v-chest-na-zrelostnitsite-ot-vipusk-2019.html", "text": "На официална церемония днес, кметът д-р Атанас Камбитов посрещна абитуриентите на града. Това съобщиха от пресцентъра на  Община Благоевград . Той приветства всички завършващи, като им пожела много успехи по пътя напред. Кметът д-р Камбитов присъства и на честването по повод 50 години от създаването на Професионална гимназия по туризъм и лека промишленост \"Гоце Делчев\" -  гр. Благоевград. По време на тържеството директорът на гимназията Димитрина Иванова връчи на кмета грамота „За изключителни заслуги в развитието на училището и професионалното образование“. \r\n„Благодаря за поканата, за мен е особено приятно да бъда част от вашата церемония, част от вашия празник, 50 години от създаване на професионалната гимназия. През всички тези години гимназията постигна много. Адмирации за преподавателите, затова, че през всичките тези години осигурихте приемственост. Искам да поздравя и учениците, да им кажа, че са направили правилния избор, да учат в професионалната гимназия. Едно училище, което дава качествено образование, възможност за реализация, разбира се, сигурен съм, че много от вас ще продължат и ще завършат и висше образование. Желая ви успех! За мен е огромна чест да получа тази грамота! Приемам я като оценка за усилията на всички, не само за кмета, а и за екипа на общината. Тук е мястото да благодарим и на министерство на образованието и на министър Вълчев, не само за финансовата подкрепа, а и за съдействието, което винаги са ни оказвали. “, каза кметът д-р Камбитов. \r\nДни преди най-вълнуващия и дългоочакван ден - абитуриентския бал, зрелостниците от благоевградските гимназии се насладиха на коктейл и разказаха своите училищни истории пред д-р Камбитов. По време на празничната вечер Випуск 2019 имаха възможността да се снимат, да направят фотосесия за спомен от срещата с кмета. Ученичката Петя Пороминска от НХГ „Св.св. Кирил и Методий“ посрещна своя рожден ден на официалния прием. Кметът д-р Атанас Камбитов поздрави рожденичката и ѝ подари таблет. Петя Пороминска вече е приета студентка в АУБ, специалност „Бизнес администрация“. Общо 867  абитуриенти завършват през 2019 година в Благоевград.", "date": "2019.05.15", "title": "Благоевград: Кметът д-р Атанас Камбитов даде прием в чест на зрелостниците от Випуск 2019"}
{"url": "http://www.focus-news.net/news/2019/05/15/2658438/washington-examiner-razhdaemostta-v-sasht-padna-do-rekordno-niski-niva.html", "text": "Раждаемостта в САЩ е паднала до рекордно ниски нива през 2018 година, а броят на ражданията намалява за четвърта година подред, пише американското издание  Washington Examiner . \r\nСпоред доклада на Националния център за здравна статистика на САЩ, общият коефициент на раждаемост на страната или средният брой на децата, които жената би трябвало да роди през живота си, като се има предвид текущата раждаемост, достигна рекордно ниско ниво от 1.73, което е спад от 2%. Това е под прага за поддържане на сегашните нива на населението, 2.1 деца за всяка майка. \r\nВ същото време броят на ражданията е намалял до 3,788,235, което е спад от 2% и най-нисък през 32 години. \r\nДанните, публикувани в сряда, оказват, че САЩ, които някога са се радвали на необичайно висока плодовитост за богата страна, все повече приличат на Япония и богатите страни в Европа, които отдавна имат ниска раждаемост и в някои случаи на загубено население. Нивата на раждаемост в САЩ сега са под нивото на заместване за едно десетилетие, след спад, който съвпадна с финансовата криза. \r\nДемографът на Института Брукингс Уилям Фрей заяви, че причината може да са последните икономически тенденции. „По-младите ни граждани все още се борят с Голямата рецесия, а много хора в двадесетте си години имаха късен старт“, каза той. \r\n„Това може да не е толкова ужасно, колкото изглежда - каза Фрей - Дългосрочният проблем е с младите хора“. \r\nНай-рязък спад в ражданията има сред младежите на възраст между 15 и 19 години, които са родили 179 607 деца, което е спад с 9%. Въпреки, че раждането на тийнейджъри все още е сравнително високо в САЩ в сравнение с други страни, то през последните години рязко е спаднало, а изследователите на тенденцията го приписват по-голямо въздържание и по-голяма употреба на контрол на раждаемостта. \r\nНиската раждаемост до някаква степен се компенсира от повечето раждания сред жените на възраст 40 до 44 години, които са нараснали с 2% до 117,339. Раждаемостта в тази възрастова група постепенно нараства от 1982 г. насам. \r\n„По-късно може да има известно нарастване на плодовитостта при жените през 30-те и началото на 40-те години, но това не е права линия и не знаем дали ще продължи да се понижава“, каза Фрей. \r\nСпоред него, работната сила и младежкото население продължават да нарастват много постепенно, САЩ трябва да инвестират повече ресурси в по-младото население, защото „ние ще станем много зависими от възрастта на тези млади хора“. \r\nПревод и редакция:", "date": "2019.05.15", "title": "Washington Examiner: Раждаемостта в САЩ падна до рекордно ниски нива"}
{"url": "http://www.focus-news.net/news/2019/05/15/2658435/evropeyski-izbori-2019-stotitsi-grazhdani-posreshtnaha-kandidatite-za-evrodeputati-ot-listata-na-gerb-i-sds-vav-veliko-tarnovo.html", "text": "Стотици граждани посрещнаха кандидатите за евродепутати от листата на ГЕРБ и СДС във Велико Търново. Основното събитие в областта започна с химна на Велико Търново, който изправи залата на крака, предаде репортер на  Радио „Фокус”-Велико Търново . Последва приветствие от кмета на града и домакин на срещата инж. Даниел Панов. Той благодари на всички жители и гости на града за подкрепата и припомни, че това, което е крепяло Велико Търново в годините е единството. Затова Панов призова всички да сме единни на 26 май и да гласуваме правилно, за да продължи европейското развитие на България. В срещата се включиха още кандидатите за Евпропейския парламент от ГЕРБ Андрей Ковачев, Андрей Новаков, Ева Майдел и Илия Лазаров от СДС, както и председателя на партията Румен Христов. Участва и председателят на предизборния щаб на ГЕРБ Цветан Цветанов. След като поздравиха хората те се насладиха на остатъка от програмата, която продължава и към този час. В самото ѝ начало ученик от ПМГ „Васил Друмев” призова присъстващите да подкрепят благотворителния концерт за Никол Владкова, организиран от нейни съученици и насрочен за 22 май. Последваха много песни, танци и музика.  \r\nЛуиза ТРАНЧЕВА", "date": "2019.05.15", "title": "Европейски избори 2019: Стотици граждани посрещнаха кандидатите за евродепутати от листата на ГЕРБ и СДС във Велико Търново"}
{"url": "http://www.focus-news.net/news/2019/05/15/2658436/evropeyski-izbori-2019-andrey-novakov-gerb-v-harmanli-za-da-otpadnat-chast-ot-tekstovete-na-paket-mobilnost-tryabva-da-izpratim-v-ep-kompetentni-hora.html", "text": "Кандидатът за евродепутат от листата на ГЕРБ и СДС Андрей Новаков се срещна с представители на транспортния бизнес от Харманли. Това съобщиха от пресцентъра на  ПП ГЕРБ . Той пристигна в града по тяхна покана, а в разговорите се включиха още кметът Мария Киркова, представители на общинския съвет, на местния бизнес и НПО. Тук работят едни от най-големите транспортни фирми, чиито камиони правят освен български - и международен превоз. „Надявам се в следващия ЕП България да има пълноправен член в Комисията по транспорт, който да може да отстоява правата на българските шофьори и на когото винаги може да се обадите“, сподели с присъстващите Андрей Новаков. „Много е важно какви хора ще изпратим в Европейския парламент през следващия мандат, за да бъдат компетентни и твърди при защита на интересите на бизнеса“, подчерта той. Българските превозвачи са сериозна конкуренция в бранша. Вие сте инвестирали в нови и модерни камиони, работите много професионално и плащате стабилни заплати на шофьорите, затова конкуренцията се дразни, обясни Андрей Новаков. В България има 70 хиляди камиона, 5 хиляди карат в страната, останалите 65 хиляди са на международния пазар и това няма как да не засегне конкурентите от Европа“, подчерта кандидатът за втори евро-мандат. Той прогнозира, че вероятно ще отпаднат част от неиздържаните  текстове в сегашния вариант на пакет Мобилност и през 2020 година ще бъде приет регламент. \r\nПред симпатизантите си в Харманли  Андрей Новаков изтъкна, че България получава четири пъти повече пари от Европейския бюджет, отколкото внася. Редица програми предлагат възможности за финансиране на проекти, но ние малко се възползваме от тях, сподели наблюденията си Новаков. Той демонстрира търсачка на български език, създадена от екипа му, която улеснява кандидатстването по евро-програмите без излишна бюрокрация и загуба на време.  \r\nАндрей новаков поздрави кмета Мария Киркова за това, че Харманли е преобразен . „Явно тук управлява добър стопанин“, подчерта той и припомни, че 80 % от всички инвестиции в публичния сектор се правят с пари от европейския бюджет.", "date": "2019.05.15", "title": "Европейски избори 2019: Андрей Новаков. ГЕРБ в Харманли: За да отпаднат част от текстовете на пакет „Мобилност“, трябва да изпратим в ЕП компетентни хора"}
{"url": "http://www.focus-news.net/news/2019/05/15/2658437/pazardzhik-konferentsiya-ot-formata-tedx-shte-se-provede-na-18-may.html", "text": "Конференция от формата TEDx ще се проведе в Пазарджик на 18 май, съобщиха  организаторите на проявата . Тя ще събере на една сцена успели и вдъхновяващи личности, които да мотивират със своите истории и идеи пазарджишката аудитория. Международният формат TEDx е вече познат в Пазарджик, след като през октомври 2017 година станахме свидетели на първата такава конференция, която пожъна впечатляващ успех и събуди интереса на много от присъстващите. Темата на TEDxPazardzhik този път е „Отвъд границите” , като събитието отново ще даде възможност на успешни и утвърдени лектори да представят своите истории, иновативни идеи и непознати концепции в 18-минутни речи целящи не просто да въздействат, а да заинтригуват и мотивират. За иновациите и безграничните възможности и мечти ще ни разкажат: Йордан Йовчев – олимпийски медалист по спортна гимнастика, активист и спортен журналист,  Ивелина Атанасова – сериен предприема, консултант по бизнес развитие и стратегически маркетинг, основател на Фондация „Дигиталните деца”, Димитър Димитров – съосновател на Free Sofia School, гид в Free Sofia Tour, български младежки делегат към ООН за периода 2015-2016, Ангел Петков – предприемач и индустриален дизайнер, Десислава Димитрова – биолог и доцент по ботаника, координатор за България и представител за Балканите в световната организация Slow Food и Христомир Витанов – рекламист, предприемач и основател на маркетинг агенцията ANOMALY. Всеки, който иска да присъства, може да намери билети на sabitie.bg, както и в сайта на Urboapp.com. Билетите са на цена от 20 лв. и ще бъдат в продажба до деня на събитието или до изчерпване на количеството. Повече информация можете да откриете на официалната Фейсбук страница на TEDxPazardzhik (https://www.facebook.com/TEDxPz/). Откриването е на 18 май, събота, от 10.00 часа в зала „Маестро Георги Атанасов”.", "date": "2019.05.15", "title": "Пазарджик: Конференция от формата TEDx ще се проведе на 18 май"}
{"url": "http://www.focus-news.net/news/2019/05/15/2658440/shumen-shte-bade-otbelyazan-peti-mezhdunaroden-den-na-ocharovanieto-na-rasteniyata.html", "text": "Шуменският университет „Епископ Константин Преславски“ се включва в отбелязването на Международния ден на очарованието на растенията, който се провежда под егидата на Европейската организация за растителна наука (EPSO) за пети път. Това съобщиха от  ВУЗ-а . Проявата ще бъде на  16 май под мотото  Никой не е по-голям от хляба“. Инициативата „Пети международен ден на растенията“ ще бъде представена от 10.00 часа в Аулата. В 10.15 часа ще бъде открит научен семинар „От зърното до хляба“, в който ученици, студенти и преподаватели ще представят с доклади и постери теми, свързани със зърнопроизводството за хляб, хлебни и сладкарски изделия. Следобед ще бъдат наградени победителите в литературния конкурс за есе и кратък разказ „Най-вкусният хляб“ и конкурса „Приготвено от мен“. Ще бъдат показани и две изложби – рисунки и постери на тема „Минало, настояще и бъдеще на хляба, хлебните и сладкарските изделия“ и кулинарна изложба с дегустация „Мастър шеф на хлебните и сладкарските изделия“. Пивоварна компания ще представи продуктовата си гама под мотото „Има ли течен хляб? Има, разБИРА се!“.", "date": "2019.05.15", "title": "Шумен: Ще бъде отбелязан пети Международен ден на очарованието на растенията"}
{"url": "http://www.focus-news.net/news/2019/05/15/2658439/plovdiv-hevi-metal-legendite-accept-shte-iznesat-dva-grandiozni-kontserta-na-antichniya-teatar.html", "text": "Хеви метъл легендите ACCEPT ще изнесат два грандиозни концерта на Античния театър. Това съобщиха за  Радио „Фокус“ – Пловдив  организаторите на събитието от BGTSC. На 18 и 19 май немските титани ще свирят заедно със Симфоничния оркестър на град Пловдив, като концертите ще бъдат заснети за предстоящо DVD. \r\n„Предстоящите два концерта ще са неповторимо изживяване и събития от друго ниво“, обещават организаторите. Групата и симфоничните музиканти заедно ще представят метъл композиции от творчеството на ACCEPT в симфоничен аранжимент и подбрани класически симфонии, които ще бъдат изпълнени в рок аранжимент. Сред класиките ще присъстват и произведения на Моцарт, Бетовен, Вивалди и Чайковски, а от неостаряващите рок химни ще чуем Metal Heart, Princess Of The Down, Balls To The Wall, Fast As A Shark, Breaker, Kill The Pain и много други. \r\nOрганизаторите декларират, че вярват в общата цел – по време на събитието да няма инциденти, а само положителни емоции. За това и отново напомнят и призовават всички посетители на концерта да спазват неговите правила.  \r\nКакто на всички концерти  в България,  малолетните и непълнолетни лица под 18-годишна възраст ще бъдат допускани  само с придружител и подписана декларация от пълнолетен придружител – родител, настойник или трето лице, полагащо грижи за детето. \r\nНа концерта без билет ще се допускат само деца до 7 годишна възраст, но без право на място. Всеки придружител на малолетни или непълнолетни лица под 18 годишна възраст, трябва да носи подписана в два екземпляра декларация. \r\nВъв връзка с мерките за сигурност и безопасност, организаторите препоръчват посетителите да носят със себе си и лични документи – копие на акт за раждане на детето, ако то е под 14 години или неговата лична карта, ако то вече е навършило тази възраст. Целта е удостоверяване на самоличността на детето и неговата възраст. За да избегнат това, посетителите могат да представят предварително нотариално заверена декларация. \r\nЗабранено е внасянето на храни и напитки, видео камери и фотоапарати със сменяеми обективи, аудио записващи устройства, преносимо лазерно оборудване, оръжие, стъклени бутилки, както и всякакви остри и опасни предмети като ножове, чадъри и други. Внасянето на алкохол, опиати и наркотични вещества на територията на концерта също е строго забранено. Посетители с неадекватно поведение няма да бъдат  допускани в зоната и няма да им бъде възвърната стойността на билета. На лица под 18 години алкохол няма да се продава. Пушенето на територията на Античния театър също е забранено, като за пушачите ще бъде обособена зона. Ползвателите на електронни цигари и устройства отделящи дим или пари е желателно да се съобразяват и да не злоупотребяват с търпението на околните, а да споделят правилата за всички пушачи, призовават организаторите. \r\nЗа концерта на 18-ти май билети вече са разпродадени, но за 19-ти май все още могат да се намерят. Вратите на Античния театър ще отворят в 19:00 часа и през двата дни. Музикантите ще излязат за двучасовото шоу на сцената точно в 20:00 часа. \r\nВНИМАНИЕ: Ставайки част от това събитие вие давате разрешението си да бъдете заснети за целите на DVD продукцията! \r\nТони МИХАЙЛОВ", "date": "2019.05.15", "title": "Пловдив: Хеви метъл легендите ACCEPT ще изнесат два грандиозни концерта на Античния театър"}
{"url": "http://www.focus-news.net/news/2019/05/15/2658441/evropeyski-izbori-2019-rumen-petkov-kb-shte-reshim-vaprosa-sas-sanktsiite-sreshtu-rusiya.html", "text": "„Коалиция за България“ ще реши въпроса със санкциите срещу Русия. Това каза за обзорното предаване „Това е България“ на  Радио „Фокус“  Румен Петков, кандидат за евродепутат от листата на „Коалиция за България“ и лидер на АБВ. Европейската архитектура на сигурност е невъзможна без Русия, обясни той. „Ние в ЕП ще кажем, че искаме Европа – стожер на мира с активен диалог и намиране на политически решения и преустановяване на въоръжаването. Да заявим ясно, че България не е територия, на която могат да се разполагат нови военни контингенти, нито ядрено оръжие. По тази тема всички мълчат, защото вероятно някъде нещо са обещали. Второ – искаме Европа със справедлива цена на енергията в България. Искам за Европа пряка доставка на руска газ. Защо трябва да плащаме транзитна такса на Турция? Трябва да сложим край на двойните стандарти и край на грубото погазване на международното право. Трябва да кажем „НЕ“ на санкциите срещу Русия, защото те са вредни преди всичко за България и за ЕС“, обясни той. \r\nСпоред Румен Петков кампанията за евроизборите върви вяло и няма дебат на реални политически теми. Той коментира и избиването на животни в Странджа. „България трябва да е за българското земеделие и стопанство, защото това е основен поминък“, обясни той и добави, че трябва да запазим икономиката и индустрията си. Големия сблъсък между ГЕРБ и БСП според него е, че едните имат апартаменти за без пари, а другите са си правили къщи за гости с европари. Петков призова хората да гласуват и припомни, че „Коалиция за България“ е с бюлетина №10. \r\nЦоня СЪБЧЕВА", "date": "2019.05.15", "title": "Европейски избори 2019: Румен Петков, КБ: Ще решим въпроса със санкциите срещу Русия"}
{"url": "http://www.focus-news.net/news/2019/05/15/2658442/ministar-predsedatelyat-boyko-borisov-provede-telefonen-razgovor-s-prezidenta-na-sarbiya-aleksandar-vuchich.html", "text": "Премиерът Бойко Борисов и сръбският президент Александър Вучич проведоха телефонен разговор, в който обсъдиха въпроси, свързани с четиристранния формат между България, Гърция, Румъния и Сърбия и проектите за енергийна и инфраструктурна свързаност. Това съобщиха от  правителствената информационна служба . \r\n„Изразявам своята признателност за писмото в подкрепа на европейската перспектива на Сърбия, което сте изпратили, заедно с колегите от Срещата в четиристранния формат, до канцлера на Германия и президента на Франция”, каза президентът Вучич. Той подчерта, че форматът за сътрудничество между България, Гърция, Румъния и Сърбия е много важен за развитието на икономиката, свързаността и добросъседските отношения.  \r\nМинистър-председателят Бойко Борисов приветства усилията на Сърбия по пътя ѝ към ЕС и определи реализацията на проектите за транспортна, инфраструктурна и енергийна свързаност като ключови за развитието на региона.  \r\nПрезидентът Вучич информира българския премиер за приключването на строителните работи по южната част на Коридор №10, като съобщи, че последният участък от магистралата през Гърделичката клисура ще бъде отворен за движение в събота. \r\nБорисов и Вучич обсъдиха и възможностите за диверсификация на доставките на газ, чрез проекта за газов хъб „Балкан”, който трябва да обедини газ от няколко направления на снабдяване. „От ключово значение е и реализацията на проектите за интерконектор между България и Сърбия и разширението на газопреносната система от турско-българската до българо-сръбската граница. Това ще гарантира енергийната сигурност за страните ни”, посочи министър-председателят Бойко Борисов.", "date": "2019.05.15", "title": "Министър-председателят Бойко Борисов проведе телефонен разговор с президента на Сърбия Александър Вучич"}
{"url": "http://www.focus-news.net/news/2019/05/15/2658444/b92-sarbiya-sarbiya-bih-i-cherna-gora-sazdavat-obsht-granichen-punkt.html", "text": "Представители на Босна и Херцеговина (БиХ), Сърбия и Черна гора подписаха протокол за създаване на общ граничен пункт между трите държави, предава белградската медия  „Б92“ . \r\nПодписващите страни заявиха, че това е направено в името на настоящите и бъдещите поколения, за да се позволи свободното движение на гражданите в съответствие с международното право. \r\nПротоколът бе подписан в сряда в Сараево от министъра на гражданските дела на Босна и Херцеговина Адил Османович, държавния секретар в Министерството на вътрешните работи на Черна гора Драган Пеянович и генералния секретар на Министерството на външните работи на Република Сърбия Велко Одалович. \r\nОдалович заяви, че Сърбия си поставя за приоритет номер едно разрешаването на регионалните въпроси. \r\nОсманович каза, че подписването на протокола е насочено към засилване на взаимното сътрудничество и зачитане между трите страни. \r\nНа въпроса за спорните точки на границата между БиХ и Сърбия, Османович каза, че те са четири: ВЕЦ \"Зворник\", ВЕЦ Баджина Баста, по жп линията Белград-Бар и община Прибой. \r\n„Позицията на БиХ е първо да подпише гранично споразумение, а след това да подходи към евентуалните интервенции и да разреши споровете“, каза Османович. \r\nПревод и редакция:", "date": "2019.05.15", "title": "„Б92“ (Сърбия): Сърбия, БиХ и Черна гора създават общ граничен пункт"}
{"url": "http://www.focus-news.net/news/2019/05/15/2658443/evropeyski-izbori-2019-valeri-simeonov-shte-se-izpravya-sreshtu-lobitata-v-evropa-taka-kakto-se-izpravih-sreshtu-hazartniya-biznes-u-nas.html", "text": "Тези процеси, които протичат в България – използването на изпълнителната власт от най-големите фирми, от картелите, за да ударят и ликвидират дребните търговци и бизнесмени, го има и в Европа. Свръхрегулацията и лобизма са проблеми, които сякаш никой не хваща. А това трябва да се промени”, заяви водачът на „Патриоти за Валери Симеонов (НФСБ и Средна Европейска класа )” – Валери Симеонов в предаването „Още от деня” на БНТ, съобщиха от пресцентъра на  НФСБ .  \r\nПо думите му в Брюксел има над 4000 лобистки офиса. Срещу 751 евродепутати.  „Разбирате ли каква е пропорцията и какъв е огромният риск за Европа?”, реагира Валери Симеонов. На въпрос на водещата какво би направил в тази ситуация той отговори: „ Ще се изправя срещу лобитата така, както се изправих срещу хазартния бизнес у нас”. Валери Симеонов припомни, че е внесъл промени в Закона за хазарта, този закон е бил съгласуван в Европейската комисия, върнат е нотифициран и сега предстои да се гледа в българското Народно събрание. „Постигнах съгласие от ГЕРБ и БСП – от Цветан Цветанов и Корнелия Нинова, че ще подкрепят този закон. Сега ще ги видя като влезе в зала”, каза още лидерът на НФСБ.  \r\nВалери Симеонов беше категоричен, че борбата за интересите на българския бизнес, икономика и държава трябва да се води на всички терени – и в Европейския парламент, и у нас. „Аз и моите колеги от НФСБ сме хора на действието – каквото правим тук, ще го правим и в Брюксел”, подчерта той и припомни как единствено депутатите на НФСБ са се противопоставили на драконовския закон за ликвидирането на дребните търговци на горива и бензиностанции, диктуван от големите вериги.  \r\n„Нека хората да видят кой какво е свършил и тогава да отидат да гласуват. А не да гледат кой какво обещава”, заяви Валери Симеонов.", "date": "2019.05.15", "title": "Европейски избори 2019: Валери Симеонов: Ще се изправя срещу лобитата в Европа така, както се изправих срещу хазартния бизнес у нас"}
{"url": "http://www.focus-news.net/news/2019/05/15/2658445/evropeyski-izbori-2019-biznesat-ot-haskovo-pred-ivo-hristov-bsp-lipsata-na-kadri-e-nay-golemiyat-problem.html", "text": "Липсата на подготвени кадри като заварчици и шлосери се оказва най-големият проблем за фирмите от тежкото машиностроене в Хасково, с чиито представители се срещна кандидатът за евродепутат от \"БСП за България\" Иво Христов. Това съобщиха от пресцентъра на  БСП . \r\nТой се поинтересува от начина на работа на предприятието с институциите, готовността им да работят по европейски проекти, заплатите и социалните придобивки за работниците. Собствениците на завода обясниха, че 95% от продукцията е за износ, а заплатите в предприятието са над средната за страната, но младите напускат, за да търсят препитание в чужбина. Представителите на бизнеса откроиха и друг проблем пред Иво Христов, а именно кандидатстването за финансиране по различни програми. \"Кандидатстваме по всички програми, където какво се отвори, но пари до нас не достигат\" , казаха работодателите. Освен това, по думите им, целият процес е трудоемък, бюрокрацията е голяма и въпреки че използват консултантски услуги, винаги се намира нещо, заради което да не одобрят проектите им, споделиха пред Иво Христов собствениците на завода. Те допълниха, че няма как иначе да купят машини от по 300-400 хиляди евро със собствени средства и се налага да ползват кредити. \"Дори и да имаш желанието да работиш и да се развиваш – пак има пречка, все някой те спъва\" , подчертаха представителите на бизнеса пред Иво Христов. По-късно той разгледа производствения процес в завода в Хасково, където се правят съдове за оборудване на винарни и бирени фабрики. Кандидатът за евродепутат посети и завод за производство на дамски и мъжки ризи в Хасково.", "date": "2019.05.15", "title": "Европейски избори 2019: Бизнесът от Хасково пред Иво Христов, БСП: Липсата на кадри е най-големият проблем"}
{"url": "http://www.focus-news.net/news/2019/05/15/2658446/smolyan-otborat-na-ou-ivan-vazov-se-klasira-na-parvo-myasto-v-zaklyuchitelnoto-meropriyatie-po-natsionalnata-programa-rabota-na-politsiyata-v-uchilishtata.html", "text": "В актовата зала на  СУ „Св. Св. Кирил и Методий“ се проведе заключителното мероприятие по Националната програма „Работа на полицията в училищата“. Това съобщиха от пресцентъра на  ОДМВР – Смолян . Гости на състезанията бяха ст. комисар Николай Димов – директор на ОДМВР-Смолян, Владимир Гърбелов – зам.-областен управител на Област Смолян, Мария Семерджиева – началник на РУО – Смолян, гл. инспектор Костадин Бундов – началник на РУ-Смолян. Деца от петите класове от всички училища в Община Смолян участваха в състезание – викторина. Ученици от девет училища от община Смолян отговаряха на въпроси за пътната безопасност и безопасните игри през лятната ваканция, подаване на сигнал за престъпление и други.  Първи в състезанието се класира отборът на ОУ „Иван Вазов“ – гр. Смолян, втори – отборът на ОУ „Св. св. Кирил и Методий“ с. Смилян, а третият приз беше за отборът на домакините от СУ „Св. св. Кирил и Методий“ гр. Смолян. Първенците получиха плакети с логото на Националната програма „Работа на полицията в училищата“, игри и предметни награди. Всички петокласници от учебните заведения в Община Смолян получиха предметни награди.  Националната програма „Работа на полицията в училищата“ стартира през 2000 година и има за цел да засили  присъствието на полицейските служители в учебните заведения и запознаване на децата с теми, които да доведат до намаляване на противообществените прояви и престъпления, извършвани от малолетни и непълнолетни и повишаване на тяхната сигурност и безопасност. Инспекторите от „Детска педагогическа стая“ при РУ – Смолян работят по програмата от 2001 година, като за тези 18 години са подготвили хиляди деца и са им помогнали да изградят модели за безопасно поведение и реакция в опасна ситуация, както и уважение към реда и законността. Програмата е всеобхватен инструмент за обща превенция на за безопасност на деца и намира много добър прием от страна на родители, училищни власти и общественост. Работата по програмата създава у подрастващите модели на безопасно поведение и им помага да изградят умения за разрешаване на конфликти. Организатори на мероприятието са ОДМВР-Смолян и Община Смолян.", "date": "2019.05.15", "title": "Смолян: Отборът на ОУ „Иван Вазов“ се класира на първо място в заключителното мероприятие по Националната програма „Работа на полицията в училищата“"}
{"url": "http://www.focus-news.net/news/2019/05/15/2658447/kardzhali-nad-100-bezrabotni-i-15-rabotodatelski-firmi-shte-uchastvat-v-otkrita-trudova-borsa-organizirana-ot-byuroto-po-truda.html", "text": "Бюрото по труда организира открита трудова борса на 17 май. Това съобщи за  Радио „Фокус“- Кърджали   Метин Хафъзсалим, директор на Дирекция „Бюро по труда“. Като част от Агенцията по заетостта и Дирекция „Регионална служба по заетостта” - Хасково, Бюрото по труда в Кърджали подготвя базата и подава информацията, за да може да се срещнат търсещите и предлагащите работа. „Трудовите посредници от Дирекцията са поканили 15 фирми от района, от няколко бранша, които търсят работници. Най-много са фирмите от шивашкия бранш, следвани от тези в строителния, хотелиерския и машиностроителния сектор, а също така и една фирма от ИТ-сектора, която търси компютърни специалисти за монтаж на детайли. Не по-малко от 100 безработни, които са регистрирани в Бюрото, са били уведомени и се очаква да посетят трудовата борса на 17 май от 10 часа в Дома на културата“, поясни директорът Хафъзсалим. Предварително, още преди месец, това е било заложено в техните индивидуални планове, като е разговаряно с работодателите, съобразявайки се със заявките и спецификациите, които са подали. Така ще могат да се срещнат в директен контакт търсещите работа и тези, които изпитват недостиг на кадри. Проблемът е общ – както безработните трудно намират подходяща за тях работа, така и работодателите се оплакват, че не могат да намерят точните хора, с които да развиват бизнеса си. Да се посредничи в това взаимно търсене така, че срещата да се състои, е голямо предизвикателство за специалистите от Бюрото по труда, което е официален посредник на пазара на труда и организира борсата в полза на гражданите, каза Метин Хафъзсалим, директор на Бюрото по труда в Кърджали. \r\nДарина ДЕЕНИЧИНА", "date": "2019.05.15", "title": "Кърджали: Над 100 безработни и 15 работодателски фирми ще участват в открита трудова борса, организирана от Бюрото по труда"}
{"url": "http://www.focus-news.net/news/2019/05/15/2658448/sofiya-vazstanoveno-e-dvizhenieto-pri-km-92-na-am-trakiya-v-posoka-sofiya.html", "text": "Възстановено е движението при км 92 на АМ „Тракия“ в посока София . Това съобщиха от  Агенция „Пътна инфраструктура“ .", "date": "2019.05.15", "title": "София: Възстановено е движението при км 92 на АМ „Тракия“ в посока София"}
{"url": "http://www.focus-news.net/news/2019/05/15/2658449/evropeyski-izbori-2019-inzh-daniel-panov-gerb-neka-ne-se-vliyaem-ot-populizma-a-da-sme-realisti-i-da-tsenim-tova-koeto-e-napraveno-ot-izpalnitelnata-i-ot-mestnata-vlast.html", "text": "Нека не се влияем от популизма, а да сме реалисти и да ценим това, което е направено и от изпълнителната, и от местната власт. За това призова по време на основното събитие на ГЕРБ и СДС за предстоящите евроизбори в региона областният председател на ГЕРБ и кмет на Велико Търново инж. Даниел Панов, предаде репортер на  Радио „Фокус” – Велико Търново . Той изрази вълнението си от подкрепата, която всички жители на областта са оказали с присъствието си на събитието. „Велико Търново е емблематичен град. Той е известен не само с историята, не само с добрите си хора, но и с това, че винаги, още от древни времена, ние болярите сме били единни. Това ни е помагало да постигаме много успехи, от които трябва да се учим. Сред тях са въстанието на братята Асен и Петър и възстановяването на Втората българска държава, обявяването на Независимостта на България тук във Велико Търново, приемането на първата Конституция и още много други важни дати и събития, които са тръгнали именно от тук, от духовната и историческа столица на България”, припомни инж. Панов. Той изрази надежда, че всички присъстващи ще подкрепят ГЕРБ на 26 май, като подчерта, че благодарение на правителството на Бойко Борисов България отново е част от развита Европа.  \r\nЛуиза ТРАНЧЕВА", "date": "2019.05.15", "title": "Европейски избори 2019: Инж. Даниел Панов, ГЕРБ: Нека не се влияем от популизма, а да сме реалисти и да ценим това, което е направено от изпълнителната и от местната власт"}
{"url": "http://www.focus-news.net/news/2019/05/15/2658451/pazardzhik-tri-sa-signalite-podadeni-do-baseynova-direktsiya-plovdiv-za-narusheniya-na-teritoriyata-na-oblast-pazardzhik.html", "text": "На „зеления“ телефон и по електронната поща на Басейнова дирекция „Източнобеломорски район“ през последния месец са приети и обработени 18 сигнала и  жалби, като три от тях са на територията на област Пазарджик. Това съобщи за  Радио „Фокус“ – Пазарджик  инж. Цветелина Кънева, директор на Басейнова дирекция. Тя обясни, че е проверен сигнал за извършване на строителни дейности в санитарно-охранителна зона, около находище на минерална вода „Чепино“. „Констатирано е, че се извършват възстановителни работи на подпорна стена и има натрупани строителни отпадъци, за което е уведомена община Велинград. Неоснователен се оказа сигналът за изсичане на дървета и изграждане на път в чашата на язовир Въча. Своевременно беше проверен и сигнал за замърсяване на река Марица от студения канал до село Огняново и наличието на умряла риба. При проверката не се констатира наличие на умряла риба“, обясни Кънева. Тя каза също, че за нарушения на Закона за водите гражданите могат да подават сигнали на телефоните на Басейнова дирекция. \r\nВаня НИКОЛОВА", "date": "2019.05.15", "title": "Пазарджик: Три са сигналите, подадени до Басейнова дирекция -Пловдив, за нарушения на територията на област Пазарджик"}
{"url": "http://www.focus-news.net/news/2019/05/15/2658453/silistra-otlichavat-uchenitsi-prizyori-v-sastezaniya-i-olimpiadi-po-matematika-i-prirodni-nauki.html", "text": "На 16 май 2019 г. от 15.00 часа, в 104 зала на ПМГ „Св. Климент Охридски“, Регионалното управление на образованието ще отличи ученици, които са участвали или са завоювали призови места в областни и национални състезания и олимпиади по математика и природни науки. Това съобщиха от  РУО- Силистра . От отличените 19 ученици с най-много представители е ПМГ „Св. Климент Охридски“, Силистра с 15 ученици. Отличени са и ученици от СУ „Йордан Йовков“, Тутракан, ЕГ „Пейо Яворов“, Силистра, СУ „Йордан Йовков“, с. Окорш, СУ „Васил Левски“, Дулово. Постиженията на учениците във всички тези олимпиади и състезания доказват насочеността им към предметите от т.нар. STEM направления, които обединяват природните и инженерните науки, технологиите и математиката, а също така и доказват, че те притежават качествата, необходими за хората през следващите десетилетия – интерес към науката, критично мислене, адаптивност в бързо и непрекъснато променяща се среда.", "date": "2019.05.15", "title": "Силистра: Отличават ученици призьори в състезания и олимпиади по математика и природни науки"}
{"url": "http://www.focus-news.net/news/2019/05/15/2658470/veliko-tarnovo-s-interesni-zanimaniya-v-debelets-shte-otbelezhat-denya-na-balgarskiya-sport-17-may.html", "text": "С интересни занимания в Дебелец ще отбележат Деня на българския спорт – 17 май. Това съобщи за  Радио „Фокус“ – Велико Търново  кметът Снежана Първанова. На 18 май, от 17.00 часа на централния площад в града ще има тренировки по аеробика и народни танци. Специални гости ще бъдат танцьорите от формация „Търновска царица“. „Проявите са насочени към популяризиране на системните занимания с физически упражнения и спорт, и тяхната роля за здравето, добрата форма и дълголетието. По този начин ще се присъединим към международната общност, която през месец май отбелязва Световния ден на предизвикателството, ще поставим начало и на инициативите, посветени на 100 години спорт в град Дебелец.   Очакваме всички желаещи, независимо от тяхната възраст, да осъществим един прекрасен спортен ден за здраве и нови приятели“, посочи Първанова. \r\nМероприятието се осъществява със съдействието и подкрепата на общинския съветник Георги Недев. При лоши метеорологични условия, събитието няма да се състои. \r\nНадежда КРЪСТЕВА", "date": "2019.05.15", "title": "Велико Търново: С интересни занимания в Дебелец ще отбележат Деня на българския спорт – 17 май"}
{"url": "http://www.focus-news.net/news/2019/05/15/2658471/kyustendil-obshtinskiyat-istoricheski-muzey-v-dupnitsa-shte-se-vklyuchi-v-evropeyskata-nosht-na-muzeite.html", "text": "Общинският исторически музей в Дупница ще се включи в Европейската нощ на музеите. Това съобщиха за  Радио „Фокус” – Кюстендил  от културния институт. Програмата ще започне на 18 май от 17.00 часа с откриване на изложбата „Дупнишката шевица-претворена и възродена. В откриването на изложбата ще вземе участие вокален състав „АртПоп” с ръководител Таня Камбурова. В 18.00 часа ще бъде представен театрален етюд от испанска пиеса от ученици от Средно общообразователно училище  „Св. Паисий Хилендарски” в изложбата „Испания – мечта и вдъхновение”. Програмата продължава в 18.30 часа с концерт на Петър Тодорв, класическа китара. От 19.00 часа е предвидена демонстрация за изработка на калоферска дантела и кене – Ани Йовева и работилница „Седянка”. В 20.00 часа ще има кетъринг и пинята, а за 21.00 часа е предвидена прожекция на филма „Триптих за Димитър Димов”. Входът за всички събития е свободен. \r\nВенцеслав ИЛЧЕВ", "date": "2019.05.15", "title": "Кюстендил: Общинският исторически музей в Дупница ще се включи в Европейската нощ на музеите"}
{"url": "http://www.focus-news.net/news/2019/05/15/2658473/sdk-makedoniya-britanskiyat-prints-eduard-pristigna-v-makedoniya.html", "text": "Британският принц Едуард пристигна на летището в Скопие този следобед и бе посрещнат от министъра на отбраната Радмила Шекеринска, пише македонското електронно издание  “Сакам да кажам“ . \r\nНай-малкият син на кралица Елизабет II, придружен от външния министър Никола Димитров, ще присъства на събитие в Националната филхармония с участието на младежи, за да покаже връзките между Великобритания и Северна Македония в образованието, околната среда и изкуството. \r\nНа събитието ще присъстват млади хора, които с подкрепата на Великобритания, работят за устойчиви решения за градско планиране и биоразнообразие, а принцът ще има възможност да чуе за образователни инициативи, подкрепяни от Британския съвет.  Юлиян Марков", "date": "2019.05.15", "title": "СДК (Македония): Британският принц Едуард пристигна в Македония"}
{"url": "http://www.focus-news.net/news/2019/05/15/2658469/kyustendil-ostava-visok-broyat-na-zabolelite-ot-varitsela-v-oblastta.html", "text": "Остава висок броят на заболелите от варицела в областта. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. В рамките на една седмица са установени 36 нови случая, в предходната седмица те са били 28. През месец април случаите са били 95, а от началото на годината те са над 200. За сравнение за първите четири месеца на 2018 година случаите на заболели от варицела са били 114, което показва почти двойно увеличение при този вид заразно заболяване. Най-голям брой заболели има в град Дупница, следва град Кюстендил и град Кочериново. Останалите случаи са в селата от община Дупница. \r\nВенцеслав ИЛЧЕВ", "date": "2019.05.15", "title": "Кюстендил: Остава висок броят на заболелите от варицела в областта"}
{"url": "http://www.focus-news.net/news/2019/05/15/2658452/adelina-stefanova-hram-vavedenie-bogorodichno-blagoevgrad-prez-poslednite-godina-namalyaha-drastichno-grazhdanskite-brakove-i-venchavkite.html", "text": "През последните година намаляха драстично гражданските бракове и венчавките. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. На въпрос „Кога е най-голям броят на венчавките през годината?“, храмовият уредник отговори: „Много сме зависими от Ритуалната зала, тъй като в България все още важи закона, че не може да има венчание без сключен граждански брак. Не всички, които преминават през Ритуалната зала в Благоевград идват в нашата църква, защото има църква и в квартал „Еленово“, както и в квартал „Струмско“. Освен това има и венчавки, за които преди това гражданските бракове са сключени в чужбина и при нас подлежат само на венчание. Почти се придържаме към бройката бракове в Ритуална зала, но през последните години тя драстично намаля“. Тя посочи, че българинът много робува на модата и тъй като през последните 5-6 години е модерно младите да живеят на семейни начала и да се раждат деца в извънбрачна среда, българинът робува на това и го поддържа. Според нея хората мислят, че задълженията и отговорността по този начин са много по-малки и може цялото съжителство между един мъж и една жена да се получи по-неглижирано. \r\nНатали СТЕФАНОВА", "date": "2019.05.15", "title": "Аделина Стефанова, храм „Въведение Богородично“-Благоевград: През последните година намаляха драстично гражданските бракове и венчавките"}
{"url": "http://www.focus-news.net/news/2019/05/15/2658450/sport-lokomotiv-plovdiv-specheli-kupata-na-balgariya.html", "text": "Локомотив Пловдив спечели Купата на България за пръв път в историята си след историческа победа срещу вечния съперник Ботев Пловдив с 1:0 на финала на стадион „Васил Левски“ в София пред повече от 22 хиляди привърженици на двата отбора, пристигнали от Пловдив. Единственият гол в срещата отбеляза Ален Ожболд в 73-ата минута след асистенция на Анте Аралица.", "date": "2019.05.15", "title": "Спорт: Локомотив Пловдив спечели Купата на България"}
{"url": "http://www.focus-news.net/news/2019/05/15/2658472/smolyan-regionalna-biblioteka-nikolay-vranchev-otchete-rezultatite-ot-ezhegodniya-konkurs-za-prevod-na-hudozhestven-tekst.html", "text": "В Регионална библиотека „Николай Вранчев” се проведе тържественото отчитане на резултатите от конкурса за превод на художествен текст на английски, немски, руски и испански език на името на нейния патрон Николай Вранчев – виден книжовник, писател- преводач и общественик, заемащ достойно място в историята на нашия народ и Родопския край. Това съобщиха от  библиотеката . Тази година конкурсът акцентира върху младия писател и сценарист от Смолян Александър Чобанов. \r\nБяха предложени два текста за превод от сборника с разкази „Квантова градина”: „ Калинката“, предназначен за 1-ва възрастова група и „Букетът”, предназначен за 2-ра възрастова група. Постъпиха общо 48 превода от Смолян, Златоград, Старцево, Девин, Мадан. Творбите са оценени от компетентно жури в състав: Нели Хубенова, преподавател по английски език, Снежана Ванкова-преподавател по немски език, Валентина Велкова, преподавател по испански език. \r\nНаградите: грамоти, книги, флашки и билети за театър бяха връчени от Адриян Петров, зам.- областен управител, Ефтима Петкова, директор на дирекция „Международни проекти, програми, обществени дейности” в община Смолян и автора, който беше наш гост. \r\nСлед награждаването Александър Чобанов разказа за своите първи стъпки в писателската си дейност и създаването на сценарии, а присъстващите му задаваха множество въпроси и получиха своите автографи.", "date": "2019.05.15", "title": "Смолян: Регионална библиотека „Николай Вранчев“ отчете резултатите от ежегодния конкурс за превод на художествен текст"}
{"url": "http://www.focus-news.net/news/2019/05/15/2658476/tass-igor-dodon-obmislya-da-razpusne-parlamenta-zashtoto-ne-mozhe-da-se-formira-pravitelstvo.html", "text": "Молдовският президент Игор Додон обяви намерението си да изпрати искане до Конституционния съд относно законността на разпускането на парламента, предава  TACC . \r\n\"Ако партиите, които влезнаха в парламента, не могат да формират управляващо мнозинство и правителство, ще се обърна към Конституционния съд с молба за изясняване на законността на разпускането на парламента\". Той обясни, че искането е свързано с факта, че има две референтни точки, относно  определения от закона тримесечен срок за разпускане на парламента, който не е сформирал правителство. \r\n\"Едната дата е 9 март, денят, в който Конституционният съд призна резултатите от изборите и мандатите на депутатите, а 21 март е първото заседание на парламента \", каза Додон. Според него, ако Конституционният съд реши, че парламентът може да бъде разпуснат още на 9 юни, тогава \"в края на май си струва да се опитам да проведа консултации между париите, може би те ще узреят\", обясни Додон. \r\nПрезидентът смята, че ако депутатите не са в състояние да се споразумеят за сформирането на коалиция, то през юли той ще подпише указ за провеждане на предсрочни избори, който вероятно ще се проведат през септември или октомври. \r\nВ допълнение, Додон определя на 90% от вероятността за разпускане на парламента и провеждането на предсрочни избори в страната.  Юлиян Марков", "date": "2019.05.15", "title": "TAСС: Игор Додон обмисля да разпусне парламента, защото не може да се формира правителство"}
{"url": "http://www.focus-news.net/news/2019/05/15/2658475/mvr-petima-dushi-sa-arestuvani-predi-macha-mezhdu-pfk-lokomotiv-plovdiv-i-pfk-botev-plovdiv-za-kupata-na-balgariya.html", "text": "Петима души са арестувани преди мача между ПФК „Локомотив“ (Пловдив) и ПФК Ботев (Пловдив) за Купата на България. Това съобщиха за  Агенция „Фокус“  от пресцентъра на  МВР . Те са задържани за сбиване в района на ул. „Екзарх Йосиф“.  \r\nОколо 80 души в нетрезво състояние не са допуснати да влязат на Националния стадион, където се проведе срещата. У други 14 души са открити забранени предмети - електрошок, пиротехника, наркотични вещества и др. \r\nДо момента няма информация за сериозни инциденти при изтеглянето на зрителите от стадиона. Необходимо е още известно време до окончателното изтегляне на публиката, но като цяло срещата е протекла без сериозни нарушения на обществения ред.", "date": "2019.05.15", "title": "МВР: Петима души са арестувани преди мача между ПФК „Локомотив“ (Пловдив) и ПФК Ботев (Пловдив) за Купата на България"}
{"url": "http://www.focus-news.net/news/2019/05/15/2658477/sport-mariya-sharapova-se-otkaza-ot-uchastie-na-rolan-garos.html", "text": "Тенис: Бившата номер едно в женския тенис Мария Шарапова се отказа от участие в Откритото първенство на Франция „Ролан Гарос“ заради контузия на дясното рамо. За последен път Шарапова взе участие на турнира в Санкт Петербург, където се отказа във втория кръг заради контузия. Тя заема 35 място в световната ранглисата и има пет титли в Големия шлем, включително две в „Ролан Гарос“", "date": "2019.05.15", "title": "Спорт: Мария Шарапова се отказа от участие на „Ролан Гарос“"}
{"url": "http://www.focus-news.net/news/2019/05/15/2658474/kyustendil-muzeyat-v-grada-organizira-raznoobrazni-sabitiya-za-evropeyskata-nosht-na-muzeite.html", "text": "Музеят в града организира разнообразни събития за Европейската нощ на музеите. Това съобщи за  Радио „Фокус” – Кюстендил  Мирослава Таскова, експерт към Регионален исторически музей – Кюстендил. Програмата започва от 17 май, когато в къща-музей „Емфиеджиева къща” ще бъде открита изложбата „Домашни реликви от сръчните ръце на българката”. Откриването е насрочено от 18.00 часа.  \r\nНа 18 май от 14.00 часа до 17.00 часа в двора на Регионален исторически музей – Кюстендил ще се проведе детската работилница „Изработване на съдове с грънчарско колело”. От 17.30 часа в къща музей „Димитър Пешев” ще бъде открита гостуващата изложба „Хераклея Синтика – история на проучванията”. Изложбата е дело на Исторически музей – Петрич. От 19.00 часа в двора на Регионален исторически музей ще бъде изтеглена томболата от традиционната игра „Отключи историята на своя град”. Ще бъдат връчени награди от Община Кюстендил и от Регионален исторически музей. В 20.00 часа на същото място ще се състои концерт с участието на вокалните групи „Алегра” към Основно училище „Ильо Войвода” и  „Калпазани” към Основно училище „Паисий Хилендарски”. В концерта ще участват Елица Златанова и рок група „Rusty Strings”. От 21.00 часа ще се състои огнено шоу, гостува Театър на огъня и сенките. \r\nВенцеслав ИЛЧЕВ", "date": "2019.05.15", "title": "Кюстендил: Музеят в града организира разнообразни събития за Европейската нощ на музеите"}
{"url": "http://www.focus-news.net/news/2019/05/15/2658479/mafred-veber-nuzhen-e-plan-marshal-za-afrika-za-kontrol-na-migratsiyata.html", "text": "Нужен е план \"Маршал\" за Африка за контрол на миграцията, заяви водещият кандидат на ЕНП за председател на Европейската комисия в дебат предаван на  сайта на Европейския парламент .  \r\nТой акцентира върху нуждата от увеличаване на правомощията на Фронтекс и засилване на охраната на външните граници. В същия момент той обърна внимание върху хуманитарната отговорност на европейските страни и необходимостта от споразумения със страните от Африка, подобно на това с Турция. \r\nКандидатът на Европейските социалисти и социалдемократи Франс Тимерманс, заяви че при всеки загинал мигрант в Средиземно море, Европа губи от своя потенциал. Той също така защити правото на хуманитарните организации и рибари и и други търговски кораби да могат да качват мигранти на борда си и осъди политиката на Италия за неприемане на мигранти в италианските пристанища. \r\nЮЛИЯН МАРКОВ", "date": "2019.05.15", "title": "Мафред Вебер: Нужен е план \"Маршал\" за Африка за контрол на миграцията"}
{"url": "http://www.focus-news.net/news/2019/05/15/2658481/frans-timermans-nastoyava-za-minimalna-evropeyska-danachna-stavka.html", "text": "Водещият кандидат на ПЕС Франс Тимерманс настоява за минимална европейска данъчна ставка от 18 процента и да бъдат задължени държавите да облагат цифровите корпорации, в дебата между водещите кандидати за председател на ЕК, предаван от  сайта на Европейския парламент . \r\nКандидатът на ЕНП Манфред Вебер подкрепи решението да се настоява Ирландия да промени данъчното си законодателство и подчерта, че трябва да се води борба с данъчните убежища и акцентира върху необходимостта решенията да се вземат с мнозинство, а не с единодушие в областта на финансовата политика. \r\nЮЛИЯН МАРКОВ", "date": "2019.05.15", "title": "Франс Тимерманс настоява за минимална европейска данъчна ставка"}
{"url": "http://www.focus-news.net/news/2019/05/15/2658478/mvr-okolo-40-sa-zadarzhanite-predi-i-po-vreche-na-macha-mezhdu-otborite-na-botev-plovdiv-i-lokomotiv-1926-plovdiv.html", "text": "Около 40 са задържаните преди и по  врече на мача между отборите на  „Ботев“-Пловдив и „Локомотив 1926“- Пловдив. Това съобщиха от  пресцентъра на МВР . СДВР предприе мерки за охрана на обществения ред в столицата във връзка с футболния финал от турнира „Купата на България“ между отборите на „Ботев“-Пловдив и „Локомотив 1926“- Пловдив на Националния стадион ”Васил Левски. Не бяха допуснати сериозни нарушения на обществения ред и в столицата. Около 18.30 часа на ул. „Екзарх Йосиф“ след възникнал конфликт, прераснал в сбиване между трима фенове на „Ботев“ – Пловдив и привърженици на ПФК „Левски“, пловдивчаните били нападнати от маскираните фенове на столичния отбор. Част от нападателите били задържани непосредствено след инцидента в близките улици, а останалите опитали да се укрият във фен клуб на ул. „Цар Симеон“. Всичките 19 души са задържани и отведени в столично районно управление. Преди това,  в ранните следобедни часове, по време на придвижването към националния стадион са били задържани петима фенове с пиротехнически изделия. Непосредствено преди влизането на стадиона, на изградените контролно пропускателни пунктове са били задържани 14 души, от които шестима – със забранени предмети / пиротехнически изделия,  маски и електрошоково устройство/, петима -  с наркотични вещества и трима, неизпълнили полицейско разпореждане.  \r\n75 д. са били върнати от входовете на спортното съоръжение заради нетрезвото им състояние. Други двама мъже, фенове на Ботев-Пловдив са задържани в района на стадиона за нанесен побой на възрастен мъж преди началото на мача.", "date": "2019.05.15", "title": "МВР: Около 40 са задържаните преди и по  врече на мача между отборите на  „Ботев“-Пловдив и „Локомотив 1926“- Пловдив"}
{"url": "http://www.focus-news.net/news/2019/05/15/2658480/the-wall-street-journal-sasht-naredi-chastichna-evakuatsiya-na-posolstvoto-si-v-irak.html", "text": "САЩ наредиха на всичките си дипломатически служители, освен тези, които са необходими за минималното функциониране на мисията,  незабавно да напуснат Ирак, тъй като нараства напрежението с Иран поради последните атаки срещу петролни танкери и съоръжения в региона на Персийския залив, пише  the Wall Street Journal . \r\nДирективата на Държавния департамент идва на фона на предупрежденията на САЩ за засилени заплахи в Близкия изток от съюзническите сили на Иран, които могат да бъдат насочени към американски граждани и войници в Ирак. \r\nОбичайните визови услуги ще бъдат временно преустановени в американското посолство в Багдад и в американското консулство в Ербил, съобщиха от посолството Багдад. Правителството на САЩ има ограничени възможности за предоставяне на спешни услуги на граждани на САЩ в Ирак, отбеляза той. \r\nЗаповедта идва след като американското посолство в Багдад в неделя посъветва всички граждани на САЩ да останат бдителни заради повишеното напрежение в Ирак. \r\nАмериканското посолство в Бейрут в сряда предупреди всички граждани на САЩ в Ливан за повишеното напрежение в региона. \r\nСАЩ, позовавайки се на неопределени разузнавателни сведения за увеличените ирански заплахи миналата седмица, започнаха редица военни операции в региона, включващи разполагане на самолетоносач, бомбардировачи и други кораби и персонал. \r\nНапрежението в региона рязко се повиши тази седмица, след като САЩ твърдят, че Иран вероятно е бил зад атаки срещу четири петролни танкера близо до стратегическия воден път в Персийския залив през уикенда. Във вторник Техеран отрече, че стои зад атаките, и каза, че Вашингтон и неговите съюзници в Близкия изток се опитват да небедят страната, за да провокират конфронтация. \r\nВ същото време бунтовниците хути, воюващи срещу коалиция, ръководена от Саудитска Арабия, заявиха, че са ударили петролопроводи на Кралството с дронове, снабдени с експлозиви, принуждавайки саудитците да спрат да изпомпват нефт по магистралния петролопровод.  Юлиян Марков", "date": "2019.05.15", "title": "The Wall Street Journal: САЩ нареди частична евакуация на посолството си в Ирак"}
{"url": "http://www.focus-news.net/news/2019/05/15/2658482/manfred-veber-amerikantsite-sa-ni-priyateli-no-poltikata-na-beliya-dom-ne-e-nashata-politika.html", "text": "Кандидатът за председател на ЕК от ЕНП Манфред Вебер заяви, че \"американците са ни приятели, но политиката на Белия дом не е нашата политика\" в дебата между водещите кандидати за председател на ЕК, предаван от  сайта на Европейския парламент . \r\nТой акцентира, че със САЩ имаме общи цели, като свободата на словото, демокрацията и гражданското общество. Тук отново Манфред Вебер настоя решенията във външната политика да се вземат с квалифицирано мнозинство, а не с единодушие.  \r\nКандидатът на ПЕС Франс Тимерманс каза, че не може, докато отделни политици се кланят на Доналд Тръмп и Владимир Путин, да се говори за обща европейска политика, като визира управляващите в Италия и Унгария. Той настоява за твърда общоевропейска позиция срещу сили, които се противопоставят на европейското единство. \r\nЮЛИЯН МАРКОВ", "date": "2019.05.15", "title": "Манфред Вебер: Американците са ни приятели, но политиката на Белия дом не е нашата политика"}
{"url": "http://www.focus-news.net/news/2019/05/15/2658433/strana-ukrayna-vyarvah-na-poroshenko-i-epifaniy-a-te-ni-izmamiha-glavnite-zayavleniya-na-filaret-za-razkola-v-novata-ukrainska-tsarkva.html", "text": "В сряда почетният патриарх на Православната църква на Украйна (ПЦУ) Филарет, която обяви възстановяването на Киевската патриаршия, даде голяма пресконференция, пише украинското електронно издание  „Страна“ . \r\nНа нея той очерта плановете си за завръщането на „старата“ църква – Украиснка православна църква – Киевска патриаршия (УПЦ-КП) и говори за това, дали тя ще бъде призната от световното православие. А също така раздаде неприятни оценки за напускащия президент Петро Порошенко и главата на новата църква Епифаний. \r\n„Страна“ предава основните тези от пресконференцията на Филарет. Защо възникна идеята за излизане от ПЦУ \r\nВ началото на разговора си с журналистите Михаил Денисенко обясни, че глобално не го устройва ПЦУ, която не е призната от никого, освен Константинопол. \r\n„Нито една от църквите не признава не само Киевската патриаршия, но и Украинската православна църква (става въпрос за ПЦУ – ред.)... Молитвено общение (с ПЦУ) няма нито Гръцката църква, нито Ерусалимската църква, нито Александрийската църква, а да не говорим за Сръбската. И за момента не виждаме пътища, които биха довели до признанието. Защо не признават? Има много причини. Но главната причина е Мосвква“, заяви Филарет. \r\nТук патриархът започна традиционно да критикува Руската православна църква, която другите православни църкви се страхуват да не обидят. \r\nВ същото време е очевидно, че принципно на другите патриарси не можеше да им хареса схемата на Константинопол, да влезе на чужда канонична територия и да открие там митрополия. \r\nВ края на краищата, самият Филарет не я харесва. На пресконференцията той каза, че в Украйна, която има повече православни църкви, отколкото всички непризнали ПЦУ страни, трябва да има независима патриаршия, а не филиал. \r\nНа логичния въпрос, защо в такъв случай той не е казал това на Обединителния събор, Филарет отговори, че това е било „ситуативно решение“, за да се получи канонично признание. Но днес не трябва да се отвлича вниманието от основната цел - възраждането на Киевската патриаршия. \r\nВ допълнение, църковният лидер каза, че той просто е бил измамен от Петро Порошенко. „Зеленски каза, че няма да се намесва“ \r\nФиларет заяви, че е бил измамен не само от президента, но и от предстоятеля на ПЦУ Епифаний, както и архиереите. \r\nПочетният патриарх описа договорките така: уж след създаването на ПЦУ той ще управлява Църквата вътре в страната, а Епифаний – в чужбина. Но него, както е известно, го отблъснаха напълно. Задграничните енории на УПЦ-КП преминаха под директното управление на Вартоломей. \r\nТези споразумения, каза Филарет, бяха вербални: „Ние не подписвахме, защото вярвах на Порошенко и Епифаний, но те ме излъгаха“. \r\nПо думите на почетния патриарх, ако той е знаел, че Епифаний ще постъпи така с него, нямаше да издигне кандидатурата му за поста глава на ПЦУ. \r\n„За да имаме единство, трябва да спазвате споразумението“, каза Филарет и добави: „Не сме се разбирали да ме изпратят в почивка!“ \r\nВ същото време йерархът направи предпазлив комплимент към новоизбрания президент. \r\n„Зеленски ми каза, че няма да се намесва в църковните дела, църквата е отделена от държавата. Но той ще допринесе за нормалното развитие на църковния живот. Що се отнася до Порошенко, Порошенко обеща едно, но прави друго“, подчерта той. Не сме съгласни с името ПЦУ \r\nОт думите на Филарет следва, че той има намерение не само отново да оглави църквата, но и да смени нейното име. \r\n„Защо не сме съгласни с името на Православна църква на Украйна, или в Украйна. Защото всички автокефални църкви имат прилагателно име... Само нашата Църква бе наречена не по този начин, както другите – не УПЦ, а ПЦУ. Какво се крие зад това? Това означава, че православните украинци извън пределите на Украйна не се отнасят към УПЦ. И това се казва в Томоса“, каза Филарет. \r\nТой твърди, че е необходимо да се върне старото име - Украинската православна църква, за да не се нарушават правата на емигриралите украинци. \r\n„Всички автокефални православни църкви запазват емиграцията си, с изключение на гръцките църкви. Цялата гръцка диаспора се подчинява канонически на Вселенския патриарх. Затова трябва да се наричаме Украинската православна църква, а не православната църква в Украйна“, обобщи Филарет. \r\nВ същото време църковният йерарх вече има модел за това как да върне патриархата в Украйна и да не бъде оставен без Томос за автокефалия. Как да не се загуби Томоса \r\nФиларет предложи да се въведат две позиции в рамките на една църква. Първата е външна, втората е за вътрешно ползване. Отвън, църквата ще бъде митрополия на Константинопол, отвътре – на Киевската патриаршия. \r\n„Нашата задача е да запазим Киевската патриаршия. Но само в Украйна, засега... За външния свят сега сме признати от Вселенския патриарх като Киевска метрополия. Но ние не сме доволни от това. За нас целта е признаване на Киевската патриаршия ... Сега тя външно е Киевска митрополия, а вътрешно – Киевска патриаршия... 30 години се борихме за създаване на Киевска патриаршия, а сега искаме да се откажем. Затова бъдещето е за Киевската патриаршия в Украйна. Защото това се налага от съществуването на независима украинска държава...“, заяви почетният патриарх. \r\nТой също така заяви, че Томосът „е даден не за това, после да бъде взет обратно“. \r\nДоколко тази идея ще се хареса на Константинопол – това е голям въпрос. Но Филарет не унива и вече иска да се свика Поместен събор. Вярно е, йерархът не прогнозира кога може да се случи това. \r\n„Провеждането на събора зависи от Светия синод и Архиерейския събор. Когато решат – тогава ще бъде Съборът“, заяви Денисенко. \r\nИ тук, очевидно е време за църковно-бюрократични игри. Личи си, че почетният патриарх все още няма видимо предимство. На въпроса колко епископи го подкрепят, Филарет отговаря: „Това не ме интересува. Интересувам се от истината“. Главните тезиси на Филарет накратко: \r\n·         Порошенко, Епифаний и ерхиереите не са спазили договорките за разпределение на пълномощията в ПЦУ. \r\n·         Споразуменията предполагат, че Филарет ще управлява църквата отвътре, а Епифаний я представлява навън. \r\n·         Филарет не е сметнал за необходимо да фиксира писмено споразуменията (те са устни), тъй като е вярвал на Порошенко и Епифаний, които „го измамиха”. \r\n·         Епифаний „е тръгнал по криви пътища“, той избягва да общува с Филарет. „Давах препоръки на Епифаний, но той прави обратното... И не ми звъни. Казва, че уважава Филарет, но това не е така, това са само думи“, заяви Филарет. \r\n·         Ако Филарет знаеше, че Епифаний ще направи това, той нямаше да издигне кандидатурата му за ръководител на ПЦУ. \r\n·         Епифаний не е независим, зад него стоят хора и той е намекнал за това на самия Филарет. \r\n·         „Ние не сме съгласни с името ПЦУ“, тъй като то не отразява принадлежността на православните украинци, живеещи в чужбина. \r\n·         Статутът на ПЦУ трябва да бъде преписан чрез свикване на събор възможно най-скоро. Действието на статута, подписан на 15 декември, е завършило с предоставянето на Томоса. \r\n·         „Защо си спомних Игор Валериевич Коломойски (в скорошно обръщение)? Защото той, намирайки се в чужбина, реагира на събитията в Цъкрвата. И оцени справедливо, че Киевската патриаршия е създадена от Филарет. Затова споменах, че дори и светски лица обърнаха внимание на това“, заяви Филарет. \r\n·         Сегашната ситуация няма да бъде основание за лишаване на Украйна от Томоса, който „е даден не за това, после да бъде взет обратно“. \r\n·         „Ние унищожаваме това, което сме строили 30 години“. \r\nПревод и редакция:", "date": "2019.05.15", "title": "„Страна“ (Украйна): „Вярвах на Порошенко и Епифаний, а те ни измамиха“. Главните заявления на Филарет за разкола в новата украинска църква"}
{"url": "http://www.focus-news.net/news/2019/05/15/2658422/v-chetvartak-shte-se-provede-sreshta-pri-premiera-boyko-borisov-zaradi-tol-sistemata-obzor.html", "text": "Министър-председателят Бойко Борисов свиква среща утре от 9.00 ч. заради въвеждането на тол системата. За разговор при премиера апелираха превозвачи заради липсата на диалог между бранша и Министерството на регионалното развитие и благоустройството. Очаква се по време на срещата да стане ясно дали ще бъде отложено стартирането на тол системата, както и да бъдат уточнени обхватът на пътищата и размерът на таксите. \r\nИсканията на превозвачите на пътници, товари и горива, както и спедиторските фирми са за по-ниски такси и поне 6 месеца тестов период на системата с цел доказване на ефективността ѝ. От бранша прогнозират поскъпване на стоки и храни, ако се запазят предложените от регионалното министерство ставки за тол таксите. Те искат и тол таксата да се заплаща само за преминаване по първокалсните пътища и по автомагистралите. \r\nЗам.-министърът на регионалното развитие и благоустройството Николай Нанков изрази убеденост, че по време на срещата ще бъде постигнато съгласие по ключовите въпроси, тъй като министерството и браншът са сближили позиции. Той посочи, че основното очакване на МРРБ е да се създадат необходимите условия за работа на транспорния бранш, но и да не се лишава пътният сектор от необходимо финансиране. Нанков уточни, че от обхвата на тол системата ще отпаднат третокласните пътища, каквото е едно от исканията на бранша. Освен това се очаква да бъде удовлетворено и настояването системата да започне реално да функционира след изтичането на 6-месечния период. А относно тарифите на тол таксите зам.-регионалният министър уточни, че ще бъде направен компромис, който ще е някъде по средата на исканията на двете страни. От думите на Нанков стана ясно, че може да бъдат направени и други отстъпки. \r\nМеждувременно, в общественото пространство се появи и информация, че офшорна кипърска компания ще бъде вторият национален доставчик на услуги за електронно събиране на пътни такси. Зам.-министър Николай Нанков и председателят на УС на АПИ Георги Терзиев обаче определиха това твърдение като фалшива новина. Те уточниха, че вторият кандидат за доставчик на услуги е с изцяло българско участие, а съвсем скоро се очаква да се появи и трети. В момента единственият национален доставчик е \"Интелигентни Трафик Системи\" ЕАД. \"Не за първи път АПИ е обект на фалшиви новини. Но няма да позволя върху Агенцията да се хвърлят обвинения и неистини да се споделят в общественото пространство. Тол системата се управлява само от АПИ, а не от корпоративни структури\", заяви Терзиев. От своя страна, Нанков обясни, че пари от тол системата през България чрез офшорни фирми няма да изтичат.  \r\nЦветилена СИМЕОНОВА", "date": "2019.05.15", "title": "В четвъртък ще се проведе среща при премиера Бойко Борисов заради тол системата (ОБЗОР)"}
{"url": "http://www.focus-news.net/news/2019/05/15/2658483/tass-huan-guaydo-obvini-vlastite-che-presledvat-okolo-100-deputati-ot-opozitsiyata.html", "text": "Лидерът на венецуелската опозиция Хуан Гуайдо обвини правителството на страната, водено от президента Николас Мадуро, за преследване на мнозинството от членовете на Националното събрание от опозицията, предава думите му вестник El Nacional, цитиран от  TACC . \r\nОпозицията заема 112 от 167 места в най-висшия законодателен орган на страната, който през последните години е практически изключен от процеса на вземане на решения. \r\nПо-рано Конституционното събрание, състоящо се единствено от поддръжници на Мадуро, лиши повече от 10 депутати от опозицията от имунитет заради участие в антиправителствените действия  на 30 април. \r\nВърховният съд на страната реши, че те могат да бъдат обвинени в държавна измяна и други тежки престъпления.  Юлиян Марков", "date": "2019.05.15", "title": "ТАСС: Хуан Гуайдо обвини властите, че преследват около 100 депутати от опозицията"}
