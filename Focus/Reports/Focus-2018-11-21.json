{"url": "http://www.focus-news.net/news/2018/11/21/2593233/veliko-tarnovo-sledvashtite-deynosti-v-ramkite-na-dobrovolcheskata-initsiativa-za-pochistvane-na-pametnitsi-v-grada-shte-sa-nasocheni-kam-monumenti-v-park-druzhba.html", "text": "Почистване на още паметници във Велико Търново предвиждат двамата младежи от града, които подеха благородната инициатива. Следващите дейности ще са насочени към монументи в парк „Дружба“, съобщи за  Радио „Фокус“ – Велико Търново  единият от организаторите на инициативата Мартин Митев. Той посочи, че почистването ще бъде извършено, когато времето го позволява. „Мислим да освежим някои от оградите, които са ръждясали. Това е единственото, което можем да извършим като една нормална гражданска инициатива, която е съгласувана с Общината. Идеята, и преди, и сега, е свързана с отношението – такова, каквото ние смятаме, че трябва да имат всички към паметниците и монументите. Те не са направени само за украса, те са направени с идеята да се създаде една почит към съответните личности“, обясни Мартин Митев. Той уточни, че вероятно ще бъде потърсена помощта и на ученици от града, като освен в почистването те ще се включат и в открити уроци по родолюбие, в рамките на които в района на съответния паметник ще бъде представена личността, на която е посветен той, с нейния принос за Велико Търново Търново и за България. \r\nЛуиза ТРАНЧЕВА", "date": "2018.11.21", "title": "Велико Търново: Следващите дейности в рамките на доброволческата инициатива за почистване на паметници в града ще са насочени към монументи в парк „Дружба“"}
{"url": "http://www.focus-news.net/news/2018/11/21/2593209/st-komisar-nikolay-hadzhiev-odmvr-blagoevgrad-za-zimniya-sezon-shte-bade-sazdadena-neobhodimata-organizatsiya-za-ohrana-na-bansko.html", "text": "За зимния сезон ще бъде създадена необходимата организация за охрана на Банско. Това каза за  Радио „Фокус“-Пирин  старши комисар Николай Хаджиев, директор на Областна дирекция на МВР-Благоевград. По думите му на ротационен принцип полицейските служители ще се сменят на месец. „В Банско отново ще има командировани гръцки и румънски полицейски служители, които да изпълняват своите функции и задължения на територията на курортния град. По този начин ще бъде още по-добра комуникацията с чуждите туристи“, отбеляза ст. комисар Хаджиев. По думите му за студентския празник - 8 декември, също ще има командировани служители, които да следят за обществения ред и за недопускане на престъпления. „Освен на Банско, имаме данни за организирани групи в Добринище, Разлог, Сандански, а също така и на територията на цялата дирекция, включително и на територията на Благоевград. Не само на територията на Банско ще бъдат съсредоточени нашите сили за опазване на реда по време на студентските празници“, каза още ст. комисар Николай Хаджиев. \r\nЛора КАЛЧЕВА", "date": "2018.11.21", "title": "Ст. комисар Николай Хаджиев, ОДМВР-Благоевград: За зимния сезон ще бъде създадена необходимата организация за охрана на Банско"}
{"url": "http://www.focus-news.net/news/2018/11/21/2593206/rabotodatelskite-i-sindikalnite-organizatsii-ochakvat-rast-na-srednata-rabotna-zaplata-prez-2019-g-obzor.html", "text": "Работодателските и синдикалните организации очакват ръст на средната работна заплата през 2019 г. Това стана ясно след провеждане на среща на представители на организациите в Министерски съвет с министър-председателя Бойко Борисов, вицепремиера Томислав Дончев, министъра на икономиката Емил Караниколов и министъра на финансите Владислав Горанов. По време на разговора са били обсъждани три основни теми – повишаване на средната работна заплата, липсата на квалифицирани кадри за бизнеса и енергетиката. \r\nВицепремиерът Томислав Дончев коментира, че съществените въпроси не трябва да се коментират само от политическите партии, а във формат тристранно сътрудничество. „По тази причина по покана на премира Борисов се състоя среща, на която бяха обсъдени всички социално-икономически въпроси“, посочи Дончев. \r\nПредседателят на КРИБ Кирил Домусчиев посочи, че такива срещи трябва да се правят, защото и работодателите, и синдикатите са важни за държавата. „През последните две години имаме двуцифрен ръст на средната работна заплата. Очакваме тази тенденция да се запази и през следващата година – в това се обединихме всички работодателски организации. Това означава, че заплатите в предприятията, в които има добра добавена стойност, ще растат значително. Но ще растат заплатите на специалистите, на хората, които искат да работят, на тези, които имат необходимите знания и умения. И продължаваме да считаме, че основният проблем в България за още по-значителен ръст в заплащането е образованието“, заяви Домусчиев. Той посочи, че затова работодателските организации ще продължат да настояват за подобрение в образователната система и в квалификацията на кадрите. \r\nПредседателят на КНСБ Пламен Димитров обясни, че срещата при премиера е била опит обществото и властта заедно да се опитат да погледнат какво трябва да бъде направено през следващата година и да адресират най-важните проблеми. „Факт е, че има нужда тенденцията от ръст на доходите да бъде продължена, затвърдена и гарантирана и през следващата година. От тази гледна точка подчертах, че двуцифреният ръст на средната работна заплата – 12-15% за следващата година по наши разчети, би трябвало да даде отговор на два въпроса – доколко справедливо разпределяме допълнителния растеж на БВП, който очакваме следващата година, и как реагираме на растящите цени на основни стоки и услуги. Това иска българският работник да чуе и смятам, че посланието е общо – до фирмите и предприятията да достигне не само посланието, но и реалната договореност за по-високи заплати“, коментира Димитров. \r\nОчаква се следващата седмица синдикалните и работодателските организации да проведат поредна среща при министър-председателя, на която да бъде продължено обсъждането на належащи въпроси, свързани с енергетиката. \r\nЦветилена СИМЕОНОВА", "date": "2018.11.21", "title": "Работодателските и синдикалните организации очакват ръст на средната работна заплата през 2019 г. (ОБЗОР)"}
{"url": "http://www.focus-news.net/news/2018/11/21/2593205/marko-dzhurich-reshenieto-na-prishtina-za-100-protsentno-povishavane-na-mitata-e-nasocheno-kam-unishtozhavaneto-na-sarbite-v-kosovo.html", "text": "Решението на властите в Прищина да повишат на 100% митата за внос в страната на сръбски стоки е с цел унищожаването на сръбското малцинство в Северно Косово. Това заяви директорът на Канцеларията за Косово и Метохия Марко Джурич, предава руската информационна агенция  TACC .  \r\n„Действията на Прищина вероятно са най-сериозната мярка, предприемана срещу сърбите. Това не е икономическа мярка, а брутален политически натиск, насочен към унищожаването на сръбския народ и унищожаването на Сърбия като държава“, категоричен бе Джурич. \r\nСъгласно думите му, подобна мярка ще удари както по сърбите в Северно Косово, така и по албанското население. Същевременно Джурич изрази увереност, че сърбите в северната част на най-младата държава на Балканите не биха предприели подобни действия срещу косоварите. \r\nПо повод решението на Прищина се изказа и председателят на партията „Сръбска листа“ Горан Ракич. „Ако тази лудост не бъде отменена, сръбският народ няма да има възможност да живее в Косово, с нас ще бъде свършено. Затова настояваме за спешна реакция и помощ от Белград“, заяви Ракич.  \r\nСъгласно думите му, прищинските власти вече са изпратили инспектори за изземване на товарите, които нямат косовска маркировка. „Имаме ситуация, в която в Южна Митровица инспектори са конфискували стоки, на които има маркер „Косово и Метохия“, „Резолюция 1244“ и ЮНМИК, и са оставяли в продажба само онези, на които е изписано „Република Косово“.  \r\nНаселеното предимно със сърби Северно Косово се снабдява предимно със стоки, произведени в Сърбия. По-рано сръбската продукция се доставяше и в райони с албанско население, но Прищина предприе стъпки за заместването им. Последните мерки нанасят сериозен удар по джобовете на косоварите, а сръбското население поставят в крайно тежко положение, отбелязва агенцията.", "date": "2018.11.21", "title": "Марко Джурич: Решението на Прищина за 100-процентно повишаване на митата е насочено към унищожаването на сърбите в Косово"}
{"url": "http://www.focus-news.net/news/2018/11/21/2593210/premierat-boyko-borisov-noviyat-vitsepremier-e-ot-obedineni-patrioti-i-krasimir-karakachanov-nay-pravilno-go-predstavi-v-parlamenta.html", "text": "Новият вицепремиер е от „Обединени патриоти“ и Красимир Каракачанов най-правилно го представи в парламента. Това каза министър-председателят Бойко Борисов в предаването „Шоуто на Слави“ по  бТВ . „Участвам в парламента на всеки парламентарен контрол, когато има питане. Днешният ден, представянето на нов вицепремиер, можеше да го направи друг вицепремиер. Тъй като в 9.00 часа имам работа със службите и прокуратурата по контрабандата, 10.00 часа среща с МС, в 11.00 часа среща със синдикатите и работодателите. С цялото ми уважение към парламента, отивам винаги, когато трябва, а още повече че новият вицепремиер е от \"Обединени патриоти\" и вицепремиерът Каракачанов най-правилно го предложи“, коментира Борисов. Той уточни, че уважава много парламента, но много пъти просто се използва това време, за да се изговорят много небивалици, лични обиди, нападки. „Не виждам смисъл, и без това институциите нямат особено одобрение и рейтинг, за да допринасям и аз за това. Всеки път, когато е трябвало да отговаря на въпрос, съм бил там и съм отговарял. Когато е трябвало, съм там“, каза още Бойко Борисов.", "date": "2018.11.21", "title": "Премиерът Бойко Борисов: Новият вицепремиер е от „Обединени патриоти“ и Красимир Каракачанов най-правилно го представи в парламента"}
{"url": "http://www.focus-news.net/news/2018/11/21/2593211/stara-zagora-muzeyat-v-kazanlak-izdava-katalog-za-praktikite-na-obshtinsko-i-darzhavno-nivo-za-sotsializatsiya-na-obektite-v-dolinata-na-trakiyskite-vladeteli-i-nachinite-na-eksponirane.html", "text": "Каталог, представящ практиките на общинско и държавно ниво в последните години в Долината на тракийските владетели по отношение на социализацията на обектите, както и начините на експониране, подготвя Исторически музей (ИМ) „Искра” в Казанлък, каза за  Радио „Фокус”  директорът на музея Момчил Маринов. Той поясни, че изданието е съвместно с археолога Меглена Първин, която завежда траколожката част на музея и то ще бъде представено не само в България, но и извън нейните предели. „През последните години представителни находки от ИМ „Искра” бяха изложени във Франция и Норвегия. Този опит искаме да споделим с всички, които се интересуват и ценят това наследство, защото често в ежедневието неглижираме усилията, които се полагат за опазване на обектите ни на открито. Казанлъшкият музей има вече достатъчно опит през десетилетията по отношение на експонирането”, каза Момчил Маринов.  \r\nДиректорът на музея поясни, че амбициаята на музейната колегия е акцент през 2019 година да бъдат научните издания на културния институт. В момента се подготвя издание, което представя историята на 23 Пехотен шипченски полк. През месец януари 2019 година се навършват 130 години от създаването на полка в Казанлък. „По време на Балканските и Първата световна войни той получава прозвището „Лудият полк” благодарение на беззаветната си храброст и жертвоготовност. По време на Първата световна война от цяла Казанлъшка околия – от Осетеново до Гурково са мобилизирани близо 10 хиляди мъже на възраст между 19 и 42 години, от които близо 3 500 не се завръщат. Всичко това е повод за размисъл”, каза директорът на музея. В процес на подготовка е тематичният календар на музея за 2019 година, като акцентът ще бъдевърху годишнината на 23 Пехотен шипченски полк. В партньорство с Национален парк – музей „Шипка – Бузлуджа” и с инициативите на Община Казанлък годишнината ще бъде един от приоритетите в дейността на музея. \r\nПрез 2019 година Историческият музей в Казанлък в партньорство с учени от водещи университети в България ще издаде юбилейното издание на том 10 на „Казанлък в миналото и днес”. Сборникът ще бъде направен като научно издание, с участието на изследователи от ИМ „Искра”, но и на учени от цялата страна, като освен научното представяне, обединяващата темата ще бъде Казанлък през вековете, във всички аспекти на историческата наука. \r\nСлавяна ГАЙДАРОВА", "date": "2018.11.21", "title": "Стара Загора: Музеят в Казанлък издава Каталог за практиките на общинско и държавно ниво за социализация на обектите в Долината на тракийските владетели и начините на експониране"}
{"url": "http://www.focus-news.net/news/2018/11/21/2593213/siyka-surkova-kmet-na-selo-momchilovtsi-nad-4000-lv-sa-sabrani-ot-dareniya-za-semeystvo-ot-seloto-chiyato-kashta-izgorya-pri-pozhar-na-17-noemvri.html", "text": "Над 4000 лв. са събрани от дарения за семейство от Момчиловци, чиято къща изгоря при пожар на 17 ноември. Това каза за  Радио „Фокус“ – Смолян  кметът на селото Сийка Суркова. Тя отбеляза, че акцията е стартирала веднага след пожара с поставяне на кутии за дарения в търговски те обекти в Момчиловци и с разкриване на дарителска сметка.  \r\n„Само за три дни бяха събрани над 4000 лв. Благодарим на всички които се включиха. Постоянно пристигат колети от цялата страна. А пострадалите имат нужда от всичко в момента – обзавеждане, посуда, хранителни продукти. Вече нямат нужда от дрехи, тъй като са се събрали достатъчно. Конструкцията на изгорелия покрив вече е изцяло изградена и предстои да се положат керемидите, които са дарени от голям хипермаркет в Пловдив“, поясни Суркова. Тя посочи, че хората са съпричастни и най-хубавото в тъжната история е, че болката може да ги обедини и да покаже, че всички са хора и си помагат. Акцията продължава докато се съберат необходимите средства, материали, обзавеждане и всичко за пострадалото семейство. Суркова припомни, че в нощта на пожара в изгорялата къща е имало шест сдуши, с дете на 2 години, а по постоянен адрес там живеят 9 души. Сега пострадалото семейство живее при близки хора докато текат ремонтите. \r\nСуркова посочи, че това е третата дарителска акция по такъв повод за последната година. „Хората са съпричастни, има много хора с добри сърца и такива, които искат да помогнат по различен начин. Лошото е, че вървим след проблема, защото е най-добре да не се стига до него. Работим активно по превенцията и заедно с пожарната раздаваме листовки, с превантивни мерки за избягване на пожари. Организираме акция с полицейските инспектори, при която обясняваме на хората какво да правят при пожар. Жителите на Момчиловци са много стресирани от тези случаи“, допълни Суркова. Тя подчерта, че чакат с нетърпение противопожарния автомобил, който общината Смолян е получила от пожарната и трябва да бъде предоставен на Момчиловци, за да може да се реагира своевременно при възникване на пожар в селото и околностите му. \r\nНели ГЕРГЬОВСКА", "date": "2018.11.21", "title": "Сийка Суркова, кмет на село Момчиловци: Над 4000 лв. са събрани от дарения за семейство от селото, чиято къща изгоря при пожар на 17 ноември"}
{"url": "http://www.focus-news.net/news/2018/11/21/2593214/predsedatelyat-na-pg-na-gerb-tsvetan-tsvetanov-uchastva-v-rabotna-vecherya-s-vitseprezidenta-na-svetovniya-evreyski-kongres-robart-singer.html", "text": "Председателят на ПГ на ГЕРБ и зам.-председател на партията Цветан Цветанов участва в работна вечеря с изпълнителния вицепрезидент на Световния еврейски конгрес Робърт Сингер. Това съобщиха от пресцентъра на  ПП ГЕРБ . Във вечерята участваха още председателят на Организацията на евреите в България \"Шалом\" доц. д-р Александър Оскар, посланикът на САЩ в България Н. Пр. Ерик Рубин и посланикът на Израел Н. Пр. Ирит Лилиан.  \r\nУчастниците във вечерята подчертаха необходимостта от междурелигиозен диалог и активна борба с езика на омразата и антисемитизма, особено в контекста на фалшивите новини. Робърт Сингер изтъкна, че е за трети път у нас от началото на годината не защото има проблеми с еврейската общност, а точно обратното - поради отличното сътрудничество и готовност за диалог от страна на всички държавни институции. \r\nДруги обсъждани теми бяха сътрудничеството в сферата на сигурността, инвестициите в образованието и културната дипломация. Цветанов подчерта, че междучовешките контакти и културното опознаване са в основата на междурелигиозното разбирателство, за което България е призната като успешен модел. „Именно сплотеността и мирното съжителство между различните религиозни и етнически общности в едно общество е най-добрият гарант за сигурността на гражданите и за запазването на общите ни европейски ценности на единство в многообразието“, отбеляза Цветанов.", "date": "2018.11.21", "title": "Председателят на ПГ на ГЕРБ Цветан Цветанов участва в работна вечеря с вицепрезидента на Световния еврейски конгрес Робърт Сингер"}
{"url": "http://www.focus-news.net/news/2018/11/21/2593216/premierat-boyko-borisov-po-vreme-na-moeto-upravlenie-ktb-beshe-stabilna-banka-i-zatova-iskame-da-vlezem-v-evrozonata-tya-e-garant-che-takova-neshto-ne-mozhe-da-stane.html", "text": "По време на моето управление КТБ беше стабилна банка и затова искаме да влезем в еврозоната - тя е гарант, че такова нещо не може да стане. Това каза министър-председателят Бойко Борисов в интервю за предаването \"Шоуто на Слави\" по  бТВ . \r\nНа въпрос как ще коментира, че активите на КТБ са станали 5,5 млрд. лв. по време на неговото управление, като допреди това са били 2 млрд. лв., Борисов отговори: \"Всички банки растяха тогава. И ние държахме много твърд контрол и поетапно намалявахме парите. И не е редно да се говори за Орешарски - той не е изкупителната жертва\".  \r\nБорисов посочи, че отговорност за всичко, което се е случило, носят БСП, защото те избират министър-председателя, тъй като са мандатоносител. \"Той да им опира пешкира на мандата на БСП. По време на моето управление КТБ беше стабилна банка и затова искаме толкова много да влезе в еврозоната - тя е гарант, че никога не може да се получи  такова нещо. Затова това ни е основна цел, а другите не го харесват\", коментира премиерът.", "date": "2018.11.21", "title": "Премиерът Бойко Борисов: По време на моето управление КТБ беше стабилна банка и затова искаме да влезем в еврозоната - тя е гарант, че такова нещо не може да стане"}
{"url": "http://www.focus-news.net/news/2018/11/21/2593215/veliko-tarnovo-10-novi-dogovora-za-satrudnichestvo-s-rumanski-turoperatori-sklyuchva-obshtinskata-turisticheska-agentsiya-tsarevgrad-tarnov.html", "text": "10 нови договора за съвместно сътрудничество сключва общинската туристическа агенция „Царевград Търнов“ с румънски туроператори във Велико Търново. Споразумение за това е постигнато по време на международното изложение Rome Expo, което се е провело в Букурещ, съобщи в предаването „Царевград Търнов - славата и величието на България“ на  Радио „Фокус“  управителят на агенцията Борислав Йорданов. Той уточни, че преговорите са започнали още по време на пролетното издание на изложението, а в настоящото общинската туристическа агенция „Царевград Търнов“ се е представила на щанда на Министерство на туризма.  \r\n„Продължихме да водим преговори с един от най-големите туроператори на територията на Румъния и на цяла Европа. За сега почти не работи с България, само преминава. Целта ни е да спира в Търново. Мисля, че след тези срещи, догодина, ще имаме туристи от този оператор“, посочи още Борислав Йорданов. Освен това той подчерта, че ръководената от него агенция ще участва и в пролетното изложение Rome Expo, за да продължи започнатото. \r\nЙорданов заяви също, че повечето румънски туристи познават Велико Търново и градът продължава да е интересна дестинация за тях. Това, по думите му, е една от основните причини всички рекламни материали за града, които се изработват, да са преведени и на румънски. „Продължаваме да сме интересна дестинация. Повечето румънци познават Тръново. Те идват тук  за всичко – за почивка, за релакс, за храна, за туристически атракции и остават за цял уикенд“, коментира още Борислав Йорданов. Освен това уточни и, че има увеличение в броя не само на посетителите от северната ни съседка, но и на всички туристи като цяло. Предстоят съвместни срещи с бизнеса за продължаване на положителната тенденция. \r\nЛуиза ТРАНЧЕВА", "date": "2018.11.21", "title": "Велико Търново: 10 нови договора за сътрудничество с румънски туроператори сключва общинската туристическа агенция „Царевград Търнов“"}
{"url": "http://www.focus-news.net/news/2018/11/21/2593217/liliya-dimitrova-domashen-sotsialen-patronazh-burgas-sotsialniyat-patronazh-e-kompleks-ot-sotsialni-uslugi-predostaveni-v-obshtnostta.html", "text": "Домашният социален патронаж е комплекс от социални услуги, предоставени в общността. Това каза за  Радио „Фокус“ – Бургас  Лилия Димитрова от Домашен социален патронаж – Бургас. По думите й услугите се предоставят по домовете на възрастни, самотни хора, такива с увреждания и с намалена социална адаптация, като ги подпомагат в домашна среда. Доставя се топла питателна храна и се предоставя услугата „санитарно обслужване“. Тя добави, че храната се доставя всеки ден за обяд и вечеря, 6 дни в седмицата. Санитарното обслужване е по желание на потребителите на Домашния социален патронаж и в зависимост от тяхната необходимост. „Вече трета поредна година Домашният социален патронаж работи с капацитет от 850 души, като през годината тази бройка се променя, в момента цифрата е около тази бройка, тъй като през зимния период се записват повече хора. В летните месеци имат право да ползват 3 месеца отпуск, имат възможност да се откажат за известно време, а през зимния период, който е по-тежък, отново се записват“, добави Димитрова. По думите й до момента капацитетът на услугата в Бургас не е запълнен и се приемат потребители по всяко време. „Под потребители се разбира възрастни хора, на които им се налага тази процедура, защото на много от тях им се случва да влязат в болницата, или да им е необходимо лечение, затова им се налага отписване“, посочи още Димитрова. \r\n„Хората, които приемаме, трябва да бъдат в пенсионна възраст“, заяви Лилия Димитрова. По думите й патронажът обслужва хора над 60-годишна възраст, които не са в състояние сами да организират и задоволят жизнените си потребности, лица с нетрудоспособност над 71%, удостоверена с необходимите медицински документи, както и деца с увреждания и ветерани от отечествената война, военноинвалиди. „Освен град Бургас и комплексите му, ние обслужваме и кварталите като „Сарафово“, „Мина Черно море“, „Рудник“, „Лозово“, „Долно Езерово“, „Горно Езерово“, „Братово“, селата Равнец, Брястовец и Маринка, град Българово и други. От месец октомври патронажът разшири своята дейност, като достигна и до село Миролюбово“, добави Димитрова. Тя заяви, че менюто включва супа за обяд и и основно ястие и вечеря, а в петък вечерята е двойна, защото едната порция е за събота. Тогава се дава суха храна, скара или готвено. „Обикновено лятото даваме сирене, домати, кашкавал. Менюто включва два пъти в седмицата десерт и половин хляб на ден. Тя посочи още, че в Домашния социален патронаж работят 75 души. „Тези 75 човека включват не само разносвачите на храна, но и шофьори, санитари, лични асистенти и администрация“, допълни Лилия Димитрова. \r\nМария КУРТЕВА", "date": "2018.11.21", "title": "Лилия Димитрова, Домашен социален патронаж – Бургас: Социалният патронаж е комплекс от социални услуги, предоставени в общността"}
{"url": "http://www.focus-news.net/news/2018/11/21/2592836/viktor-stanchev-chez-razpredelenie-balgariya-modernizatsiyata-na-mrezhata-v-naselenite-mesta-okolo-sofiya-priklyuchva-do-10-dekemvri.html", "text": "Модернизацията на мрежата в населените места  около София приключва до 10 декември. Това каза за сутрешния блок „Добро утро, България“ на  Радио „Фокус“  Виктор Станчев, главен оперативен директор на „ЧЕЗ-Разпределение България“. Приоритет в населените места около столицата през тази година са били автоматизацията и влагането на дистанционно-управляеми елементи с цел много по-бързото локализиране евентуални повреди, обясни той. Екипите на ЧЕЗ успяват светкавично да реагират на аварии и на територията на София като тази преди 2 дни, оставила центъра на столицата без електричество, допълни Виктор Станчев. „Възникна повреда в комутационен апарат в подстанция „Средец“, която захранва една част от Центъра на София. Бързо реагирахме, тъй като разполагаме с редица опции за захранване на клиентите. Извършихме т.нар. байпасиране, на база на което успяхме да презахраним клиентите, засегнати от това изключване от съседни подстанции. Служителите на ЧЕЗ се справиха много добре – първите клиенти бяха захранени на 30-тата минута, следващите – на 40-тата. Последният клиент беше без захранване за по-малко от 2 часа, което показва една добра координация и работа на екипите ни“, коментира Виктор Станчев. Над 400 екипа са в пълна готовност за зимния сезон, налични са необходимите материали и оборудване, уточни той. ЧЕЗ продължава да разширява зоната на модернизация около София, тъй като там се извършва най-бурно строителството и необходимостта за бърза реакция е по-голяма, обясни Станчев. Всеки клиент е важен и затова модернизацията на мрежата продължава в цялата страна и през следващата година, каза още оперативният директор на електроразпределителното дружество.", "date": "2018.11.21", "title": "Виктор Станчев, „ЧЕЗ-Разпределение България“: Модернизацията на  мрежата в населените места около София приключва до 10 декември"}
{"url": "http://www.focus-news.net/news/2018/11/21/2593212/premierat-boyko-borisov-veche-na-kasovite-belezhki-na-benzinostantsiite-shte-pishe-kolko-e-aktsizat-i-netnata-tsena-na-gorivoto.html", "text": "На сайта на финансовото министерство има промяна в наредбата за касовите апарати, както хората я познават. Вече, когато се зарежда, така както в сметките за тока, в бележката бензиностанциите ще са длъжни да пишат колко са акцизите, тоест колко получава държавата, колко е нетната цена и колко е надценката. Това каза премиерът Бойко Борисов в „Шоуто на Слави“ по  бТВ . „Така всеки като си погледне бележката ще знае как е формирана цената“, посочи той и заяви, че по този начин ще има 100% прозрачност. „Повече няма какво да кажа. Цените на горивата се регулират от органи, които са независими“, обясни Бойко Борисов. В отговор на въпрос защо не са взети мерки за това, че „Лукойл“ има монопол и притежава 92% от складовете, като така всички са принудени да купуват от тях, премиерът коментира: „Съжалявам, когато въпросите касаят времето много преди мен. По кое време се продаде „Нефтохим Бургас“ или българската рафинерия. Защо я продадоха точно на „Лукойл“, а не на някой друг“. „Правят се всички проверки, изсветлява се това, което може максимално да се изсветли“, обяви Бойко Борисов.", "date": "2018.11.21", "title": "Премиерът Бойко Борисов: Вече на касовите бележки на бензиностанциите ще пише колко е акцизът и нетната цена на горивото"}
{"url": "http://www.focus-news.net/news/2018/11/21/2592781/vedomosti-ministerstvo-na-vanshnite-raboti-na-turtsiya-opredeli-pokupkata-na-ruskite-s-400-za-reshen-vapros.html", "text": "„Покупката от Турция на руските системи за противоракетна отбрана С-400 е решен въпрос. Сделката не може да бъде отменена“, е заявил турският външен министър Мевлют Чавушоглу пред журналисти след срещата си с държавния секретар на САЩ Майк Помпео, пише  „Ведомости“  . \r\n«Днешната сделка – това е свършена работа и аз не мога да я отменя.  Но на мен ми е нужно повече и аз бих предпочел да го купя от своите съюзници», е подчертал той, руският всекидневник цитира  Reuters .   \r\nКакто по-рано е съобщила е агенция  Bloomberg  , САЩ са спрели доставката за Турция на изтребители F-35, тъй като страната реши да купува руските системи С-400. В цялата тази сложна обстановка Турция има договор със САЩ, според който за 10 млрд. щ. долара трябва да получи от тях 100 изтребителя F-35. От Държавния департамент са заявили, че американските санкции могат да засегнат всички покупатели на руските системи С-400.  \r\nСпоред директора на „Ростех“ Сергей Чемезов, Турция получава четири дивизиона С-400 за два и половина милиарда щатски долара. Първите доставки трябва да се получат в март 2020 година. Ръководителят на „Рособоронэкспорт“ Александър Михеев е съобщил, че първите системи С-400 ще пристигнат в Турция през 2019 година. Ивелина Ватова", "date": "2018.11.21", "title": "„Ведомости“: Министерство на външните работи на Турция определи покупката на руските С-400 за „решен въпрос“"}
{"url": "http://www.focus-news.net/news/2018/11/21/2593204/varna-samodeytsi-ot-mestnata-grupa-za-narodni-obichai-na-chitalishteto-v-selo-pchelnik-i-detsa-ot-detska-gradina-plamache-se-sabraha-za-denya-na-hristiyanskoto-semeystvo.html", "text": "Самодейци от местната група за народни обичаи на Народно читалище „Васил Левски – 1924“ в село Пчелник и деца от детска градина „Пламъче“ се събраха около трапезата за Деня на християнското семейство. Това съобщиха за  Радио „Фокус“ – Варна  от Община Долни чифлик. Както е обичаят, участниците се помолиха за здраве и късмет във всеки дом, разчупиха обредна питка и четоха приказки. След празничния обяд те се хванаха и на хоро. \r\nМарияна ВАЛЕНТИНОВА", "date": "2018.11.21", "title": "Варна: Самодейци от местната група за народни обичаи на читалището в село Пчелник и деца от детска градина „Пламъче“ се събраха за Деня на християнското семейство"}
{"url": "http://www.focus-news.net/news/2018/11/21/2593208/nova-tv-makedoniya-es-i-ep-shte-postavyat-vaprosa-za-politicheskoto-ubezhishte-na-gruevski.html", "text": "Евродепутатът Петър Ниделмулер от унгарската Социалистическа партия заяви за македонския телевизионен канал  1ТВ  в сряда, че въпросът за убежище за Никола Груевски е въпрос на ЕС и той ще бъде обсъден на няколко нива в блока. \r\nСпоред него въпросът, без съмнение, ще влезе в дневния ред на срещата на Съвета на външните министри от ЕС, която ще се състои на 6 декември. Той е убеден, че Австрия, която е председател на ЕС в момента, ще го повдигне за обсъждане.  \r\nНиделмулер обяви също, че той ще се обсъжда и по време на пленарната сесия на Европейския парламент в началото на декември. Той е уверен, че тази инициатива ще бъде подкрепена от повечето политически групи. Депутатът написа отворено писмо до председателя на Европейската народна партия Манфред Вебер, който е от ХДС, партията на Ангела Меркел.  \r\n„Орбан иска да покаже, че може всичко, но постоянно се кара с целия Евросъюз, с Брюксел, с цялата опозиция в Унгария. Но вярвам, че политическата цена за това ще бъде висока, тъй като ще стане още по-изолиран в собственото си политическо семейство, повече, отколкото е сега. От друга страна, всички европейски държави, които видяха случилото се, ще станат още по-строги към него, партията му и правителството. Това е напълно неприемливо решение“, е мнението на депутата от унгарската Петър Ниделмулер от унгарската Социалистическа партия.  Ивелина Ватова", "date": "2018.11.21", "title": "Нова ТВ (Македония): ЕС и ЕП ще поставят въпроса за политическото убежище  на Груевски"}
{"url": "http://www.focus-news.net/news/2018/11/21/2593203/nezavisen-vesnikmakedoniya-cherna-gora-nyamashe-pravna-osnova-da-zadarzhi-gruevski-spored-vanshniya-ministar-darmanovich.html", "text": "„Черна гора нямаше никаква правна основа да задържи бившия премиер Никола Груевски, докато преминавал през територията на държавата. За транзита на Груевски черногорските служби информираха македонските“, заяви министърът на външните работи на Черна гора Сърджан Дарманович на съвместна пресконференция в Скопие с неговия домакин ръководителят на македонската дипломация Никола Димитров, информира македонският  „Независен вестник“ .  \r\n„Отговорът е прост, защото и нашата позиция е ясна. Ние нямаме никакво правно основание да го задържим, той е македонски гражданин, бивш премиер е в кола с дипломатически номера на трета държава. Когато той е минавал през територията на Черна гора, на граничните ни пунктове нямаше никаква информация, че става дума за лице, извън закона. За всичко това сме съобщили на службите за сигурност в Македония. Нашите служби са направили това като между приятели. От страна на Черна гора нямаше никакви игри или скрити действия, постъпихме според правилата у нас и всички закони“, отговори Дарманович на журналистически въпрос.  \r\nПопитан дали вече са били призовани посланиците на Сърбия и Албания в македонското МВнР във връзка с делото „Груевски“, министър Никола Димитров съобщи, че изпълняващият длъжността ръководител на посолството в Тирана вече е имал среща в албанското външно министерство и е съобщил в Скопие информацията, която имат албанските власти. Той добави, че комуникацията между Скопие и Тирана се води и на други нива, извън дипломатическите.  \r\nПоискана е среща и в Белград, в сръбското Външно министерство, за да се научи от официалните източници по какъв начин Груевски е влязъл и излязъл от Сърбия.  \r\n„Мисля, че тази среща още не е проведена. Във всеки случай я очакваме, за да имаме официална информация поне на това ниво на дипломатическата комуникация“, каза Димитров пред журналистите в Скопие.  \r\nНа питане дали е възможно заради бягството на Груевски да се стигне до влошаване на отношенията между Македония и Албания и Сърбия, министърът каза, че „случаят показва колко е важно регионалното сътрудничество, защото ако една държава е  изправена пред предизвикателство, и целият район изпитва затруднения и обратно. Това е урок от този случай. Ние нямаме интерес да влошаваме отношенията помежду си. Напротив, колкото по-напред върви Черна гора в преговорите с ЕС, толкова по-добре е и за Македония. Както чухме, и за Черна гора е добре, ако ние затворим процеса и станем членове на НАТО като 30 държава“, каза Димитров на съвместната пресконференция. Коментирайки изявленията на Вучич и Вулин във връзка с подкрепата на Македония и Черна гора за членство на Косово в Интерпол, министърът Дарманович подчерта, че Подгорица за втори път го подкрепя и не разбира защо Сърбия го превръща в такава драма. „ От нашия регион за приемането на Косово в Интерпол гласуваха Албания, Македония, Черна гора, Хърватия и Словения. Само Босна и Херцеговина беше против. Всички знаехме кой как ще гласува. Ние гласувахме с убедително мнозинство, заедно с нашите съюзници от НАТО и ЕС. Не виждам защо трябва има такива изненади, освен ако не става дума за вътрешнополитическа употреба. В повечето случаи Черна гора следи външната европейска политика и сигурността. Срещаме сериозно разбиране на позицията си в НАТО“, поясни СърджанДарманович.  \r\nСкопие също за втори път подкрепи Прищина за членство в Интерпол. „Въпросът обаче съвсем не е лесен и решението никак не е просто, тъй като двете страни сме съседки. Въпреки това то отговаря на контактите ни. Македония е сред страните, признали Косово, и това решение взехме, като тръгнахме от ролята на нашите двустранни отношения взехме“, каза Никола Димитров.  Ивелина Ватова", "date": "2018.11.21", "title": "“Независен весник”(Македония): Черна гора нямаше правна основа да задържи Груевски, според външния министър  Дарманович"}
{"url": "http://www.focus-news.net/news/2018/11/21/2592767/a1onmk-makedoniyaadvokatat-na-miyalkov-ne-e-dopustimo-obvinyaemiyat-da-ne-bade-uvedomen-che-ima-zapoved-za-zadarzhaneto-mu.html", "text": "Недопустимо е съдията по предишната процедура или наказателният съд да не извести заинтересуваното лице, в случай Сашо Миялков, че за него има заповед да бъде задържан под стража, казва за електронната медия  А1on.mk> адвокатът на бившия шеф на Управлението за сигурност и контраразузнаване и поясни, че клиентът му можел да поиска да се плати гаранция.  \r\n„Във всеки случай заинтересованото лице трябва да си каже мнението. Миялков не беше известен, че има издадена заповед за задържането му. Мисля, че съдът наруши правомощията си.“ \r\nАдвокатът заяви, че ще подаде искова молба за отмяна на ареста на бившия шеф на Управлението за сигурност и контраразузнаване. \r\nЗаповедта за задържане е за срок от 30 дни и бе издадена следобед във вторник във връзка с делото „Крепост-Таргет“, по което Миялков е главен обвиняем. Арестуваният  бе отведен в затвора в скопския квартал „Шуто Оризари“. Ивелина Ватова", "date": "2018.11.21", "title": "А1on.mk (Македония):Адвокатът на Миялков: Не е допустимо обвиняемият да не бъде уведомен, че има заповед за задържането му"}
{"url": "http://www.focus-news.net/news/2018/11/21/2592768/pregled-na-osnovnite-temi-v-svetovniya-pechat-agentsiya-fokus.html", "text": "b> Вашингтон.  Във вторник Министерството на отбраната на САЩ заяви, че няма времеви рамки за изтеглянето на 5800 военнослужещи от мисията на границата с Мексико, въпреки коментарите направени тази седмица от генерал Джефри Бюканън, пише електронното издание на американския вестник  Washington Examiner . \r\nГенерал-лейтенант Джефри Бюканън, оглавяващ мисията, заяви пред Politico, че някои части може да се завърнат у дома тази седмица за Денят на благодарността и ще се върнат към обичайните си  ангажименти до Коледа. Подкрепленията на границата, за което се разпореди президентът на САЩ Доналд Тръмп трябва да приключи по график на 15 декември. \r\nАрмия „Север“, командвана от Бюканън, излезе с изявление във вторник, като постави под съмнение коментарите.    \r\n„Можем да прехвърлим някои сили към други части на границата, за да подпомогнем инженерната поддръжка в Калифорния и в други области. Не е определена конкретна времева рамка“, се казва в изявлението.  \r\nВоенни части бяха разгърнати по нареждане на Тръмп точно преди междинните избори, за да охраняват границата срещу това, което президента нарече „инвазия“ на хиляди мигранти от Централна Америка. \r\nКоментарите на Бюканън идват в момент, когато Департаментът за вътрешна сигурност затвори главния граничен пункт в Калифорния, когато започнаха да пристигат мигранти. Критиците обвиняват Тръмп, че използва военните като инструмент за повишаване на избирателна активност на Републиканците. \r\n***  На азиатска среща на върха миналата седмица вицепрезидентът на САЩ МайкПенс и китайският президент Си Дзинпин си размениха нападки и представиха противоречащи си визии за Азиатско-тихоокеанския регион, наклонени към един от двата полюса - Съединените щати или Китай, пише  електронното издание на вестник Washington Post . \r\nЧасове по-късно, китайският лидер замина за Югоизточна Азия, за да омайва съюзниците на Вашингтон. \r\nСи пристигна на Филипините във вторник, като първият китайски лидер на държавно посещение през последните 13 години. Той постави венец на паметник на филипински национален мъченик, преди да подпише десетки споразумения, включително значителна сделка за проучване на нефт и газ в оспорваното Южнокитайско море. \r\nВизитата на Си на Филипините – някога непоклатим съюзник на САЩ с дълбоки исторически и културни връзки с Америка - демонстрира как Югоизточна Азия и Тихия океан се превърнаха в бойно поле на ускоряващата се надпревара за глобално влияние между Пекин и Вашингтон. \r\n„Китай и Филипините са близки съседи с хилядолетна история на обмен, добросъседство, приятелство\", каза Си при откриването на двустранните срещи във вторник, „а сътрудничеството е единственият правилен избор“. \r\nЗалозите в Манила са големи и Си търси да спечели президента Родриго Дутерте с щедри инвестиции, докато се налага да се изправи срещу филипинските военни, които остават близки до САЩ и се стремят към по-тесни връзки с Вашингтон. \r\n„Филипините са потенциално бижу в короната на Си във външната му политика“, заяви Ричард Хейдариан, военен анализатор от Манила. „Никой друг китайски президент не е бил толкова близо да откъсне Филипините от сферата на влияние на САЩ“. Хейдариан описва южно-азиатската държава като „ключова“ в азиатската геополитика. \r\nКогато Си и Дутерте обявиха споразумение във вторник, което ще подготви пътя за съвместно проучване на нефт и газ в Южнокитайско море, то представляваше кулминацията на обрат на две страни, които бяха блокирани в горчиви териториални спорове години преди Дутерте да вземе властта през 2016 г.  \r\nФилипинският президент първо посети Пекин тази година, шокирайки света, като обърна гнева си към САЩ и обеща да намери в Си нов стабилен партньор, който може да осигури инвестиции на стойност милиарди долари.  \r\nВ кулоарите на срещата на върха на Асоциацията на страните от Югоизточна Азия в Сингапур той обвини Съединените щати, че се поддават на напрежение с продължаващи военни игри и военноморски обучения във водите на Южнокитайско море. Военният флот на САЩ проведе учения миналата седмица във Филипинско море, в международни води на изток от Филипините. \r\nКитай е „вече притежава“ на оспорваните води на Южнокитайско море, заяви Дутерте пред репортери. „Китай е там. Това е реалност, а Америка и всички останали трябва да осъзнаят, че те са там”. \r\nДутерте се надява, че договорът ще бъде в брой. От повече от две дузини споразумения, подписани между двете страни във вторник, много свързани с инфраструктурата, включително в гр. Давао, където Дутерте беше кмет преди да стане президент. \r\n***  Големи проблеми продължават да обтягат отношенията между САЩ и Турция, независимо от демонстрираното затопляне напоследък, заявиха анализатори от The Media Line. Анкара отбеляза, че работи с Вашингтон по икономическото сътрудничество и призова Конгреса да се откаже от законодателство, което ощетява Турция, пише израелското електронно издание  The Jerusalem Post . \r\n„Смятам, че отношенията все още са на ръба на бръснача по множество причини…. и не чувствам, че проблемите са преодолени“, заключи Алън Маковски, старши сътрудник в Центъра за Американски прогрес, който се занимава с турските въпроси в Държавния департамент. \r\nПо-рано тази година се стигна до дипломатически скандал заради задържането на пастор Андрю Брънсън, което изостри съществуващото напрежение във връзка с координацията на Вашингтон с кюрдските сили в Сирия и отказа да екстрадира духовника Фетхулах Гюлен, който Анкара обвинява за неуспешният преврат през 2016 г. \r\nСтраните са предприели стъпки към изглаждане на отношенията след освобождаването на Брънсън през октомври, включително започването на съвместни патрули в Манбидж, Сирия, насочени към предотвратяване на сблъсъци между турските сили и подкрепяните от САЩ „Сирийски демократични сили“ (СДС), в които президентът Реджеп Тайип Ердоган вижда издънка на забранената от Анкара „Работническа партия на Кюрдистан“ (ПКК).   \r\nОсвен това, Вашингтон премахна санкциите срещу турските власти, което бе последвано от огледални действия на Анкара. Няколко дни по-късно администрацията на Тръмп позволи на Турция  да продължи да купува петрол от Иран въпреки повторното налагане на американските санкции срещу Ислямската република. Според турския министър на енергетиката, това позволява на Анкара да внася 3 млн. тона годишно ирански петрол, което е от решаващо значение поради липсата на вътрешни енергийни ресурси в страната. \r\nВъпреки това, Ердоган продължава да призовава САЩ да прекратят работата с кюрдските бойци в Сирия, особено „Отрядите за народна самоотбрана“(ОНС), които турските сили обстрелваха миналия месец, като ги принудиха да спрат борбата срещу „Ислямска държава“. \r\nПолитическият коментатор на про-правителствения вестник „Sabah“ Хилари Каплан заяви пред The Media Line, че последните събития са само „бавен напредък“, и че турските официални лица искат да видят „действие“. \r\n\"Турция е много предпазлива по отношение на обещанията на САЩ\", заяви тя. \r\nКаплан подчерта, че Вашингтон не може да работи едновременно с ОНС и с турските военни „дори в краткосрочен план и затова САЩ трябва да направят ясен избор\". \r\nЗа тази цел тя подчерта, че споразумението между Турция и Русия за създаване на демилитаризирана зона в бастиона на въоръжената сирийска опозиция – провинция Идлиб, която предотврати предстоящата атака срещу режима, показва, че Ердоган може да постигне резултати и поради това е от съществено значение да се намери трайно политическо решение на конфликта. \r\nЗа разлика от това бившият посланик на САЩ в Турция У. Робърт Пиърсън твърди пред The Media Line, че поредицата искания на Анкара „бързо намалява стойността на отстъпките\" от администрацията на Тръмп. Пиърсън не вярва, че Ердоган реагира адекватно на положителните инициативи на САЩ, което накърнява перспективите за подобряване на двустранните отношения. \r\nБившият посланик предполага, че твърдите позиции на Турция са отчасти дължащи се на възприятието, че Ердоган се огънал под американския натиск, освобождавайки Брансън. \r\nОт своя страна Анкара настоява, че нейната съдебна система е независима и не взема политически мотивирани решения. \r\nГеографското положение на Турция я прави едновременно стратегически ценна и уязвима, граничейки с Ирак и Сирия, а освен това тя е домакин на въздушна база, използвана от САЩ за удари срещу ИДИЛ. \r\n„Турция никога няма да напусне НАТО. Това е въпрос на огромен престиж и от него има големи ползи,“ предвиди Пиърсън. \r\n„Впечатлението ми е, че президентът Тръмп харесва Турция и Ердоган“, допълни Алън Маковски от Центъра за американски прогрес. \r\nДокато най-голямата заплаха за отношенията между САЩ и Турция е кюрдският въпрос, закупуването на руски системи за противовъздушна отбрана (ПВО) от Анкара, оценена на 2,5 млрд. долара и приготвена за доставка през 2020 г. остава главен проблем. \r\n\"Мисля, че Ердоган очевидно иска да се движи във възможно най-голяма степен към многоизмерна външна политика, според която той ще поддържа връзки с всякакви страни, които може да не се харесват на НАТО\", заключи Пиърсън.", "date": "2018.11.21", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/11/21/2593207/ikonom-vasiliy-shagan-hram-sv-nikolay-chudotvorets-varna-poradi-lipsa-na-otgovornost-savremenniyat-chovek-trudno-vliza-v-brachni-otnosheniya.html", "text": "Поради липса на отговорност съвременният човек трудно влиза в брачни отношения. Това каза за  Радио „Фокус“ – Варна  иконом Василий Шаган от храм „Св. Николай Чудотворец“ във Варна във връзка с отбелязването на празника Въведение Богородично и Деня на християнското семейство и младеж. „Ако приемем семейството като ценност, разбирането за това, че всичко, което се случва в истинското семейство е много важно за формирането на личността. В семейството се изграждат личностите и нямам как ние да не залагаме то да е добър модел, в който да растат свободни хора и личности, които впоследствие няма да имат пречки да обичат и да вършат добро. Тези пречки много често възникват именно в изкривените модели, в непълните семейства или в семействата с проблеми“, посочи иконом Василий Шаган. По думите му семейството формира род, който носи своя памет. „Носи своите герои – добри или лоши, и тази родова памет при хората, които са се откъснали от майчиното огнище, е един добър залог, който ги съпровожда през целия живот, за разлика от безродието, което ни дава недобро самочувствие в живота и ред комплекси. Съвременният човек поради липса на отговорност трудно влиза в брачни отношения, не е решителен да създаде свое семейство. Затова много хора не сключват бракове и в страха си безотговорно живеят на семейни начала. Това е въпрос, който поставя пред сериозен проблем пред обществото ни“, допълни иконом Василий Шаган. \r\nСпоред него липсата на достатъчно внимание от страна на родителите към децата е един от пропуските при възпитанието им. „Липсата на достатъчно внимание и възможност да видим своите деца като отделен субект, като отделна личност е един от основните пропуски при възпитанието. Живеем в трудно време, в забързан ритъм. Човек, който се опитва да успее в едно или друго – да осигури препитание за своите деца, да бъде полезен в семейството си, трудно намира време за възпитанието. Добре е да преценим всичко, което вършим и да подредим приоритетите си – да имаме две коли или спокойствие относно израстването на нашето дете, накъде да насочим повече усилия. Понякога е редно човек да се съгласи да живее по-скромно, но да има радостта от общуването със своите деца, да им обръща повече вниманието, докато растат“, добави иконом Василий Шаган. \r\nМарияна ВАЛЕНТИНОВА", "date": "2018.11.21", "title": "Иконом Василий Шаган, храм „Св. Николай Чудотворец“ – Варна: Поради липса на отговорност съвременният човек трудно влиза в брачни отношения"}
{"url": "http://www.focus-news.net/news/2018/11/21/2592770/tass-pismenite-pokazaniya-na-tramp-sa-predadeni-na-spetsprokurora-myuler.html", "text": "Писмените показания на президента на САЩ Доналд Тръмп са предадени на спецпрокурора Робърт Мюлер, който води разследването за евентуална намеса на Русия в американските избори през 2016 година, за това е съобщил във вторник адвокатът на американския лидер Рудолф Джулиани, информира  ТАСС .  \r\n\"От самото начало нашата позиция е, че много от онова, за което пита [спецпрокурорът], поражда сериозни конституционни въпроси и излиза извън рамките на законното разследване. Това продължава да е наша позиция и днес. Нещо повече, президентът предприе безпрецедентно сътрудничество [с Робърт Мюлер]\", се казва в писменото изявление на Джулиани. \r\nВ документа се казва още, че \"спецпрокурорът получи достъп до повече от 30 свидетеля, до 1,4 млн. страници от [различни] материали, а сега има и писмените отговори на президента на зададените въпроси. Дойде време това разследване да приключи \". \r\nСобствено изявление по този повод публикува и друг от юристите на държавния глава на САЩ, Джей Секулов. \"Днес [във вторник] президентът отговори на писмените въпроси, които му бяха дадени от сътрудниците на специалния прокурор. Въпросите се отнасяха до теми, които са свързани с Русия. Президентът отговори в писмена форма \", е уточнил Секулов.  \r\nТръмп и сътрудниците му неведнъж отхвърляха подозренията за каквито и да са неправомерни контакти с руски официални лица по време на избирателната кампания. И Москва много пъти опроверга изводите, че се е опитвала да въздейства на хода на изборите в САЩ. Ивелина Ватова", "date": "2018.11.21", "title": "ТАСС: Писмените показания на Тръмп са предадени на спецпрокурора Мюлер"}
{"url": "http://www.focus-news.net/news/2018/11/21/2592908/vitsepremierat-v-ostavka-valeri-simeonov-nyama-da-pravi-izyavlenie-vav-vrazka-s-vcherashniya-koalitsionen-savet.html", "text": "Вицепремиерът в оставка Валери Симеонов няма да прави изявление във връзка с вчерашния коалиционен съвет. Това съобщиха пред журналисти в Министерския съвет от  правителствената информационна служба .  \r\nОчакваше се това да стане преди началото на днешното правителствено заседание. Кадровите промени в кабинета бяха разисквани в продължение на няколко часа през вчерашния ден, като преговорите завършиха без Сидеров, който напусна по-рано коалиционния съвет на \"Обединени патриоти\". На излизане от Министерски съвет лидерът на \"Атака\" бе кратък в коментара си пред медиите и не пожела да даде подробности за това как е преминала срещата. \"Всичко изчистихме, всичко е наред, всичко е прекрасно\", каза той. Попитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\". \"Няма нищо какво да кажа специално. Аз съм само един прост депутат\", допълни още той.  \r\nПо-късно вечерта стана ясно, че Марияна Николова е предложена за вицепремиер на мястото на Валери Симеонов, но документът с проекторешението за това е изготвен без подписа на лидера на „Атака“.", "date": "2018.11.21", "title": "Вицепремиерът в оставка Валери Симеонов няма да прави изявление във връзка с вчерашния коалиционен съвет"}
{"url": "http://www.focus-news.net/news/2018/11/21/2592772/mariyana-nikolova-e-predlozhena-za-vitsepremier-na-myastoto-na-valeri-simeonov-obzor.html", "text": "Марияна Николова е предложена за вицепремиер на мястото на Валери Симеонов. Това става ясно от проекторешение, което е включено в дневния ред на народните представители за сряда. С него премиерът Бойко Борисов предлага на Народното събрание да освободи Валери Симеонов като заместник министър-председател по икономическата и демографската политика във връзка с подадена от него оставка и на негово място да избере Марияна Николова, която до момента бе началник на политическия кабинет на Симеонов. По-рано през деня стана ясно, че документът е изготвен без подписа на председателя на ПГ на „Обединени патриоти“ и лидер на ПП „Атака“ Волен Сидеров. Кадровите промени в кабинета бяха разисквани в продължение на няколко часа, като преговорите завършиха без Сидеров, който напусна по-рано коалиционния съвет на \"Обединени патриоти\". На излизане от Министерски съвет лидерът на \"Атака\" бе кратък в коментара си пред медиите и не пожела да даде подробности за това как е преминала срещата. \"Всичко изчистихме, всичко е наред, всичко е прекрасно\", каза той. На въпрос кой ще наследи вицепремиера Валери Симеонов на поста, Волен Сидеров отговори: \"Това ще го реши премиерът. Не знам какво е предложението, питайте премиера и останалите коалиционни партньори\". Попитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\". \"Няма нищо какво да кажа специално. Аз съм само един прост депутат\", допълни още той.  \r\nОчаква се в сряда преди заседанието на Министерския съвет Валери Симеонов да даде повече информация относно преговорите между коалиционните партньори за негов заместник на поста.", "date": "2018.11.21", "title": "Марияна Николова е предложена за вицепремиер на мястото на Валери Симеонов (ОБЗОР)"}
{"url": "http://www.focus-news.net/news/2018/11/21/2592769/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\nОт 16.00 часа в Народния театър „Иван Вазов“ президентът Румен Радев ще присъства на тържественото отбелязване на 130-ата годишнина от приемането на първия Закон за адвокатите в България. \r\n*** \r\nОт 9.00 часа ще се състои заседание на Народното събрание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 до 13.00 часа в Посолството на Словашката република в България  ще се проведе кръводарителска акция, в която ще се включат служители на посолството и други дипломати, доброволци, служители и партньори на БЧК, студенти и граждани на София. \r\n*** \r\nОт 09.30 часа в „Гранд Хотел София“ ще бъдат представени резултати от „Медии и политика в България“. Събитието се организира от Фондация „Конрад Аденауер\" - Медийна програма за Югоизточна Европа.  \r\n*** \r\nОт 09.30 часа 15 състав на Специализирания наказателен съд ще гледа делото срещу Добрин С., Георги П., Нено К. и др. за организиране и ръководене на организирана престъпна група.  \r\n*** \r\nОт 09.30 часа в зала 1 на СУ „Св. Климент Охридски“  ще се проведе международен семинар „Укрепване на националната и регионалната сигурност: гледните точки на България и Израел. Запознаване с израелските сили за отбрана“. \r\n*** \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери.  \r\n*** \r\nОт 10.00 часа 3 състав на Специализирания наказателен съд ще гледа делото  срещу Мелиад Ф. и Хасан Х., обвинени в тероризъм.  \r\n*** \r\nОт 10.00 часа 13 състав на Специализирания наказателен съд ще гледа делото срещу Йордан Ш. за безстопанственост.  \r\n*** \r\nОт 10.30 часа в зала „Запад“ на Народното събрание Детският фонд на ООН ще представи резултатите от национално социологическо проучване „Гласовете на децата“. \r\n*** \r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О. и Милко М. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Х., Николай И., Иво И. и др. за образуване и ръководене на организирана престъпна група.  \r\n*** \r\nОт 11.00 часа в Заседателна зала 2 в Ректората на Софийския университет ще се проведе пресконференция по повод закриване на дейностите по проект Te(a)chIn Sport, финансиран по програма „Еразъм+\" СПОРТ на Европейската комисия, по който Софийският университет е водеща организация. \r\n*** \r\nОт 11.00 часа в Литературен клуб „Перото“ ще се състои пресконференция по повод 32-рото издание на Новогодишен музикален фестивал.  \r\nОт 19.00 часа в клуба ще се състои вечер на холандската литература.  \r\n*** \r\nОт 11.00 часа в учебна зала „Финсис“ на ул. „Хан Аспарух“ 24, ет. 1, Асоциация на парковете в България и Българска фондация биоразнообразие организират брифинг за представяне на новата международна Програма за професионално развитие на студенти „Бъдещи природозащитници“. \r\n*** \r\nОт 11.30 часа в МОН, етаж IV, Зам.-министърът на образованието и науката Петър Николов ще награди 90-годишния учител Цонко Петров за спасяването на живота на двама войници по времето на Втората световна война \r\n*** \r\nОт 12.00 часа в зала „Изток“ на Народното събрание ще се проведе дискусия на тема: „XII-та Национална среща по проект „Инициатива за здраве и ваксинопрофилактика“. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др. за организиране и ръководене на организирана престъпна група.  \r\n*** \r\nОт 13.30 часа ще се проведе заседание на Прокурорската колегия на ВСС. \r\n*** \r\nОт 14.00 часа 17 състав на Специализирания наказателен съд ще гледа делото срещу Атанас Д., Мартин В., Стоян А. и др. за организиране и ръководене на организирана престъпна група.  \r\n*** \r\nОт 16.00 часа в Изложбена зала „Триъгълна кула на Сердика”, София, ще се проведе официалната церемония за връчване на отличителен знак „Аз гарантирам щастливо детство”. \r\n*** \r\nОт 17.30 часа в аудитория 25, ет. 3 в Центъра за източни езици и култури, бул. „Тодор Александров“ 79, ще бъде открита изложба „Непознат, а толкова близък: Азербайджан“ на българската фотографка Аурелия Насирова. Изложбата е по повод 5-годишнината от създаването на Центърa за азербайджански език и култура към Софийския университет „Св. Климент Охридски”. \r\n*** \r\nОт 17.30 часа в Националният етнографски музей ще бъде открита изложбата „Гласът на глината“ – 100 години от рождението на известната керамичка Йова Раевска. \r\n*** \r\nОт 18.00 часа в зала „България“ ще се състои празничен концерт по случай Въведение Богородично - Ден на православната християнска младеж и семейство.  \r\n*** \r\nОт 19.30 часа в Sofia Live Club ще бъде представена илюстрираната автобиографична книга на Орлин Горанов „Да започнем отначало“. \r\n*** \r\nОт 10.30 часа в Зала 1 на Районен съд ще се гледа делото на подсъдимия Петър  Н. Той е обвинен в отправяне на обиди и псувни по адрес на П. Д., агресивно поведение и заплюване на П. Д. Освен това подсъдимият му е нанесъл  разкъсно-контузна рана в дясната слепоочна област. \r\n*** \r\nОт 14.00 часа в ЮЗУ „Неофит Рилски“ в зала 102 на Учебен корпус 1 ще се проведе Информационна среща за създаване на бизнес и предприемачество. \r\n*** \r\nОт 18.30 часа в зала „Пейо Яворов“ Центърът за личностно и творческо развитие на децата организира празничен концерт по повод Деня на християнското семейство. \r\n*** \r\nОт 10.00 часа в сградата на РТВЦ Варна Фондация \"Владиславово\" организира заключителна пресконференция във връзка с отчитането на дейностите на проект „Активни в труда на територията на община Варна“. \r\n*** \r\nОт 11.00 часа в Морско казино - Варна ще се представи първоначалният екип от специалисти и специално създаденото пространство за „Зеленият морски двор на Варна” – център за ранна социализация и превенция на деца 0 - 3 години.  \r\n*** \r\nОт 15.00 часа в зала „Галерия Лаундж“ на хотел „Графит“ ще се състои среща на активисти на екологични организации, образователни институции и медии на тема „Подобряване на достъпа до екологична информация за състоянието на Черно море, доброволчески дейности и кампании“.  \r\n*** \r\nОт 10.30 часа в пресклуба на БТА - Велико Търново ще се състои пресконференция на тема „Новости в българското образование”, организирана от синдикат „Образование” към КТ „Подкрепа”.  \r\n***  \r\nОт 14.30 часа в ресторанта на хотел „Панорама“ ще бъдат отбелязани Десет години от създаването на Малък семеен дом „Надежда“, инициатива на SOS Детски селища и Община Велико Търново. \r\n***  \r\nОт 16.30 часа в Ритуална зала на Община Велико Търново ще се проведе среща на кмета Даниел Панов с учители за Деня на християнското семейство.  \r\n*** \r\nОт 16.30 часа в музей „Възраждане и Учредително събрание“ ще бъде представена книгата „Колелото на съдбата“.  \r\n***  \r\nОт 17.30 часа в голяма зала на Община Велико Търново ще се проведе празничен концерт за Деня на християнското семейство.  \r\n***  \r\nОт 19.00 часа в Клуб 7 ще бъде представен „Сам мъж в града“ – комеди стендъп шоу.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 15.00 часа в залата на Общински съвет – Видин ще се проведе заключителна пресконференция по проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар“, съфинансиран от Европейския съюз чрез Програмата за трансгранично сътрудничество Интеррег-ИПП България-Сърбия 2014-2020 г. \r\n*** \r\nОт 09.00 часа в храм „Св. Апостоли“ Негово високопреосвещенство Врачанският митрополит Григорий ще отслужи архиерейска света Литургия. В 11.00 часа в Средното училище „Христо Ботев” митрополит Григорий ще проведе  беседа с ученици по повод празника. В 11.40 часа той ще отслужи молебен за здраве и ще разкаже за Въведение Богородично на децата от детска градина „Слънце”. В 12.30 часа Врачанският митрополит Григорий ще положи основен камък на новостроящ се Център за настаняване от семеен тип във Враца. В 14.30 часа епархийският архиерей ще отслужи водосвет и ще разговаря с непълнолетни, лишени от свобода, в новия поправителен дом във Враца. \r\n*** \r\nОт 12.30 часа заместник-министърът на труда и социалната политика Зорница Русинова и кметът на Община Враца Калин Каменов ще присъстват на церемония „Първа копка“ по изграждането на Център за настаняване от семеен тип по проект „Нова възможност за деца и младежи в Община Враца – Проект 1“ по Оперативна програма „Региони в растеж“ 2014-2020 (ж.к. „Металург“, междублоковото пространство при ул. „Димчо Дебелянов“). Около 13.00 часа зам.-министър Зорница Русинова и кметът г-н Каменов ще дадат брифинг. От 14.00 часа в Концертната зала на гр. Враца на адрес: ул. „Стефанаки Савов“ №6 ще се проведе концерт, част от кампанията „Мисията е възможна“ на Оперативна програма „Развитие на човешките ресурси“. \r\n*** \r\nОт 11.00 часа в с. Кунино ще се проведе открит урок с учениците от Професионалната гимназия по каменоделство. Беседата е под надслов „Часът на Доброто“, тя е част от общонационалната кампания „Монумент дядо Добри – първият паметник на Доброто в България“.   \r\n*** \r\nОт 15.00 часа в Обредна зала - 2 ет. (сградата на стария съвет) ще се проведе ритуал Златни сватби - традиционно честване на златни сватби на семейства, сключили граждански брак в Горна Оряховица преди 50 години \r\n*** \r\nОт 11.00 часа ще бъдат поднесени цветя на паметника на Йордан Йовков по повод 138 години от рождението му.  \r\n*** \r\nОт 11.00 часа в ОУ „Йордан Йовков“ ще се играе кукленият спектакъл „Пинокио“.  \r\n*** \r\nВ Златоград ще бъдат отбелязани 106 години от Освобождението на града. За 15.30 часа в заседателната зала в сградата на Общината е предвидено тържествено заседание на Общински съвет - Златоград. От 16.30 часа ще се проведе церемония по поднасяне на венци и цветя пред паметниците и паметните плочи в града, която ще започне от лобното място на Делю хайдутин. От 17.30 часа на „Централен площад“ ще се започнат тържествен ритуал и проверка-заря с участие на 101 Алпийски полк и Представителния духов оркестър на Военновъздушните сили - Пловдив. В честванията ще се включи министърът на образованието Красимир Вълчев.  \r\n*** \r\nОт 10.30 часа ще се състои пресконференция в заседателната зала на Община Пловдив, на която ще бъдат представени подробности относно мерките за чистота на въздуха, които се предвижда да бъдат реализирани по ОП Околна среда. В пресконференцията ще участват заместник-кметът Розалин Петков, директорът на Дирекция \"Екология и управление на отпадъците\" Василка Чопкова, главният експерт Елена Найденова и директорът на ОП \"Чистота\" Иван Стоянов.   \r\n*** \r\nОт 15.00 часа в Зала 5 на Окръжен съд ще се гледа делото на подсъдимия Тургут А. Срещу него е повдигнато обвинение за причиняване на смърт на две лица и нанасяне на телесна повреда на едно или повече лица. \r\n*** \r\nОт 18.00 часа в зала „Русе“ на Историческия музей ще бъде представена книгата на проф. д-р Николай Ненов „100 артефакта от героичното време. Визуални разкази в музея“. \r\n*** \r\nОт 9.30 часа по повод големия християнски празник Въведение Богородично архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия в единствения храм в околията, който носи името Въведение Богородично. \r\n*** \r\nОт 18..00 часа в НЧ „Св. Климент Охридски 1858“ проф. Иван Танев от историческо дружество „Българска орда“ ще изнесе лекция на тема „На кои места е бил епископ  св. Климент Охридски“.  \r\nОт 18.30 часа в читалището ще се проведе вечер на християнското семейство и конкурс „Пей и танцувай с мама и татко“. \r\n*** \r\nОт 18.30 часа в къща музей „Гео Милев“ ще бъде представена поетичната книга „Съвпадения“ на Калоян Христов.  \r\n*** \r\nОт 17.30 часа в библиотека „Искра“ ще бъде открита изложба „Да бъдеш баща“.  \r\n*** \r\nОт 12.00 часа в църквата „Св, Димитър“ ще се проведе лекция на тема „Вярата в семейството като ценност“. Преди това в 11.00 часа ще бъде раздаден постен курбан и хляб в двора на църквата. \r\n*** \r\nОт 11.00 часа в Областна администрация - Хасково ще се проведе информационен ден „Испания и България- приятелство и традиции“. \r\n***   \r\nОт 13.30 часа в зала 203 на Общината ще се проведе заседание на Регионалното сдружение за управление на отпадъците.  \r\n*** \r\nОт 09.00 часа в църквата „Успение на Пресвета Богородица“ ще бъде отслужена служба от протойерей Янко Янков. От 10.30 часа в храма доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. От 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“ ще бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи.", "date": "2018.11.21", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2018/11/21/2592775/bsp-vnasya-predlozhenie-za-namalyavane-na-zaplatite-na-politicheskiya-elit-i-iska-finansoviyat-ministar-da-izgotvi-nova-formula-za-izchislyavaneto-im-obzor.html", "text": "БСП внася предложение за намаляване на заплатите на политическия елит и иска финансовият министър да изготви нова формула за изчисляването им. Новината съобщи лидерът на БСП Корнелия Нинова след заседание на Изпълнителното бюро на партията. Тя поясни, че идеята е заплатите да бъдат намалени с 543 лв., което е увеличението, натрупано през последните 2 години на този парламент. Нинова подчерта, че в ситуация, в която на улицата има десетки хиляди граждани, които протестират, в да си увеличиш заплатата е неморално и абсолютно сбъркано поведение. Тя отбеляза, че към момента депутатите от БСП, които не се регистрират не получават заплати. „Нашият работодател е народът. Питам колегите от другите парламентарни групи – вашите избиратели, работодатели съгласни ли са с това, което се случва. Автоматично на всеки три месеца да ни растат доходите?“, попита Нинова и се обърна към управляващото мнозинство: \"Това, което правим е ритуално самоубийство. Десетки хиляди хора са ти на улиците със социални искания, ти си вдигаш заплатата в този момент\". По думите ѝ това е все едно си слагаш въжето пред тези хора и чакаш да ти ритнат стола. „Народите масово въстанаха срещу привилегии, неравенства, облаги на политически елити. Модерните европейски лидери си взеха поука“, каза още Нинова. Лидерът на БСП обърна внимание, че несправедливостта се случва от много време в политиката и за съжаление продължава. Тя припомни, че БСП се опитва вече два пъти да сложи край на това, но все безуспешно. Нинова изрази вяра в чувството за справедливост на президента и омбудсмана и ги призова да изразят морална позиция за заплатите на политическия елит.  \r\nОт своя страна президентът Румен Радев коментира, че заплатата му е обект на коментар от няколко дни. „Не аз определям заплатата на президента, а Народното събрание. Така че народните представители са в пълното си право да я намалят, както намерят за добре. Що се отнася до увеличаването на заплатите на политическия елит, то е оправдано само ако бъде обвързано с тяхната дейност по отношение на реалното благосъстоянието на българските граждани. Такива тенденции засега няма“. Според него една от причините българските граждани да бъдат по улиците е, че не вярват, че българските политици разчитат само на заплатата си. „По думите му българите ще имат достоен живот тогава, когато възпитат своите политици да живеят само от заплатата. \r\nДеница КИТАНОВА", "date": "2018.11.21", "title": "БСП внася предложение за намаляване на заплатите на политическия елит и иска финансовият министър да изготви нова формула за изчисляването им (ОБЗОР)"}
{"url": "http://www.focus-news.net/news/2018/11/21/2592777/balkaninsight-makedoniya-zadarzha-bivshiya-shef-na-taynata-politsiya.html", "text": "Македонските власти са арестували Сашо Миялков, бивш шеф на тайната полиция в страната, който се смяташе за „сивия кардинал“ при управлението на бившия премиер Никола Груевски, пише изданието  BalkanInsight . \r\nВ момента срещу него се водят няколко доста тежки съдебни дела, Наказателният съд в Скопие е потвърдил ареста му във вторник вечерта и 30-дневния срок на задържането му.  \r\nОт съда са казали, че заповедта е издадена по настояване на Специализираната прокуратура във връзка с разследването, което се води по тежко престъпление и опасността той да избяга от страната.   \r\nЗа Радио „Свободна Европа“ от прокуратурата са потвърдили, че мярката е предприета във връзка с делото „Крепост-Таргет“. То се смята за едно от най-важните и в него Миялков заедно с други полицейски служители е обвинен за незаконно подслушване на стотици граждани и в опит да се унищожат доказателствата.  \r\nСъдът и Специализираната прокуратура са съобщили, че повече подробности ще бъдат обявени в сряда. Ивелина Ватова", "date": "2018.11.21", "title": "BalkanInsight: Македония задържа бившия шеф на тайната полиция"}
{"url": "http://www.focus-news.net/news/2018/11/21/2592778/komisiyata-za-zashtita-na-potrebitelite-zapochva-predpraznichna-kampaniya-za-proverka-na-tsenite-i-kachestvoto-na-produktite-na-pazara-obzor.html", "text": "Комисията за защита на потребителите започва предпразнична кампания за проверка на цените и качеството на продуктите на пазара. Това стана ясно от думите на председателя на Комисията за защита на потребителите (КЗП) Димитър Маргаритов по време на конференция на тема „Празничните намаления-предизвикателства пред малките и средни предприятия“. Той обясни, че често намаленията на продуктите и услугите не винаги са реални. По думите му потребителите трябва да правят съпоставки на не самия процент на отстъпка, а на цените на стоките. Според него, когато сравним предложенията на различни търговци и знаейки реалната цена на стоката, която искаме да закупим, бихме могли да направим изгодна сделка и да се възползваме от истинските намаления. Маргаритов посочи, че екипите на комисията ще бъдат нащрек и ще работят по изготвена програма, ще правят проверки по търговските обекти, също така ще следят и онлайн магазините, като увери, че дружеството разполага с готовност веднага да реагираме при жалби и сигнали на гражданите при съмнения за нелоялни търговски практики. \r\nПредседателят на КЗП каза, че най-честите злоупотреби се срещат там, където потреблението е най-голямо. „Нашата комисия има за цел да дава разумни предложения на потребителите, на малките и средни предприятия, за да може по този начин да има една превантивна мярка и гражданите да бъдат предпазени, като се следи за изпълнението на закона\", поясни още той. Маргаритов отбеляза, че доброто взаимодействие на комисията с Агенция „Митници“, спомага за задържането на опасни партиди със стоки още на границата, което не позволява разпространението на некачествени и вредни стоки на територията на страната.  \r\nТой посочи, че успоредно с проверките в магазините и онлайн пространството, посветени на коректността на намаленията и промоциите преди празниците, комисията стартира и проверките по зимните курорти, по повод настъпването на зимния сезон.  \r\n„Най-вероятно от средата на декември ще бъде открит ски сезонът в големите курорти и съоръженията и пистите ще работят. Там също имаме функция и контрол, коректното оповестяване на информацията относно сложността на пистите, особеностите и цените за тяхното ползване. Наред с това в туристическите заведения и места за настаняване ще проверяваме съответствието, качеството на предоставените услуги и всичко, за което потребителите ни сигнализират,“ поясни още председателят на КЗП.  \r\nСпоред главен директор „Контрол на пазара“ към КЗП Емилия Елчинова най-често гражданите стават жертви на нелоялни търговски практики, заради тяхната неинформираност. \"Много често се случва и това, което четем като жалби в Комисията за защита на потребителите, стигаме до извод, че самите потребители, не са се запознали с информацията преди да направят своя избор. Много е важно преди един човек да направи своя избор, да си изготви един маркетингов анализ и да се запознае с информацията, която се предлага към продукта, който той възнамерява да закупи“, посочи тя. Според нея всички потребители трябва да следят за това дали продуктите имат етикети и това, което пише на тях. „Задължителните елементи на етикета, за които потребителите трябва да следят, са: посочен производител, съответно и вносител, ако продуктите са произведени извън територията на страната, съществени характеристики на продукта, цената и вида на стоката. Цената, трябва да бъде посочена задължително в левове и в нея да са включени всички данъци и такси\", каза още Емилия Елчинова. \r\nПо време на срещата зам.-председателят на КЗП Константин Арабаджиев каза, че комисията е изготвила проектa „Повишаване на ефективността и ефикасността на услугите, предлагани от КЗП за българските предприятия“, като изтъкна, че той ще бъде изцяло в услуга на бизнеса. Според него превантивните дейности с бизнеса е по-добре да се правят по-рано, като чрез новия документ ще бъдат облекчени, както малките и средни предприятия, така и потребителите. „Смятам, че с дейностите в проекта ще бъдем в полза на бизнеса, предвиждаме накрая, съвсем скоро да организираме горещ телефон за търговците и гражданите и всеки, който има въпрос да може да се допита и да получи информация и отговор“, поясни той.  \r\nПо думите му основните мотиви за започване на работа по проекта е осъзнаването, че търговците от непознаване на правилата и законодателството допускат нарушения, след които следват санкции. „Важно е това, което се предлага да бъде с пълна и ясна информация за потребителя, защото така и той ще бъде доволен, както и предприятията, които ще бъдат облагодетелствани с по-високи печалби“, отбеляза още зам.-председателят на КЗП. \r\nПроектът „Повишаване на ефективността и ефикасността на услугите, предлагани от КЗП за българските предприятия“ е изготвен от Комисията за защита на потребителите по Оперативна програма „Иновации и конкурентноспособност 2014-2020“, съфинансирана от „Европейския фонд за регионалното развитие“.", "date": "2018.11.21", "title": "Комисията за защита на потребителите започва предпразнична кампания за проверка на цените и качеството на продуктите на пазара (ОБЗОР)"}
{"url": "http://www.focus-news.net/news/2018/11/21/2592773/izvestiya-galonat-izbuhna-frantsuzite-protestirat-sreshtu-tsenite-na-toplivoto.html", "text": "За няколко дни практически цяла Франция се оказа обхваната от протести. Участниците в тях се обявяват против плановете на правителството да вдигне цените на автомобилното гориво. Резултатите от манифестациите са: десетки задържани, един загинал и липса от страна на Елисейския дворец на желание да се откаже от плановете си за нови увеличения. Сегашните вълнения не са само логичен протест срещу растящите цени, но и „звънец“ за президента, пише  „Известия“ .   \r\nВълната от протести срещу планираното повишение на цената на автомобилното гориво от следващата година премина в почивните дни над цяла Франция. Акции на противниците на тази непопулярна мярка, предприета от правителството на Еманюел Макрон се проведоха в Париж, където гражданите организираха митинги на околовръстния път, но също и в Тулуза, Марсилия, Нормандия Бретан и на редица други места в провинцията. Само по официални данни на Министерството на вътрешните работи са проведени над 2 000 демонстрации, в които са участвали повече от 300 000 французи.   \r\nНе се мина без инциденти – в департамента Савоя под колелата на автомобил попадна една от протестиращите. Жената зад волана се уплашила, когато демонстрантите започнали да клатят колата й и се врязала в тълпата. В стълкновенията с полицията са пострадали не по-малко от 409 души, в това число около 30-тина сътрудници на правоохранителните органи и пожарната, съобщил министърът на вътрешните работи Кристоф Кастанер. Арестувани са повече от 300 човека.   \r\nПротестното движение, което се организираше предимно през социалните мрежи, получи наименованието „жълти жилетки“, по името на предмета, който водачите на МПС задължително трябва да имат в екипировката си, съгласно френския закон. Повод за тези демонстрации станаха плановете на Елисейския дворец от 2019 година да вдигне цените на дизела и на бензина съответно с 6,5 и 2,9 евроцента, а до 2022 година се предвижда увеличението им да достигне до 78 евроцента за литър. През миналата година техните цени се увеличиха съответно с 23 и 15 процента. Процесът е почти непрекъснат, докато на световния пазар в края на есента те престанаха да се покачват, а после и да падат за барел гориво. \r\nВсичко това съвсем не е в полза на популярността на френското правителство и на самия президент. Както пише  Блумбърг  Макрон се „оказа в деликатно положение“: вниманието се насочва и към високото равнище на безработица в страна и сложните всекидневни проблеми, които французите са принудени да решават, за да „свързват двата края“. Пада покупателната способност, расте недоволството от действията на президента, който според някои е „човек, който не отчита интересите на обикновените хора“, пише  Reuters . Агенцията напомня, че политическите му опоненти го смятат за „президент на богатите“, особено след като отмени данъка за богатите, а сега популярността му е „ паднала до ново рекордно ниско равнище – 21 процента». Ивелина Ватова", "date": "2018.11.21", "title": "„Известия“: Галонът избухна: французите протестират срещу цените на топливото."}
{"url": "http://www.focus-news.net/news/2018/11/21/2592780/the-guardian-edin-ot-vseki-chetirima-evropeytsi-glasuva-kato-populist.html", "text": "Социологическо проучване показва как в последните две десетилетия популистите са увеличили три пъти гласовете си, пише в сряда британския  The Guardian .  \r\nВ последните 20 години три пъти се е увеличила подкрепата за популистките партии в Европа. Те са спечелили достатъчно гласове, че да успеят да техните лидери да заемат правителствени постове в 11 държави и да се превърнат в предизвикателство за установения политически ред в целия континент. \r\nСтабилното повишаване на подкрепата за популистките партии в Европа, особено в десния спектър, става ясно от данните, които се получават от разтърсващо проучване за тяхното поведение в националните избори в 31 европейски държави през последните две десетилетия. То е проведено от  Тhe Guardian  в сътрудничество с повече от 30 водещи политолози.   \r\nДанните показват, че популизмът е във възход стабилно поне от 1998 година насам. Преди две десетилетия те са представлявали периферна сила, с най-много 7 процента гласове в целия континент. В последните национални избори обаче се оказва, че всеки един от четирима европейци е гласувал за популистка партия.   \r\n“Днес популизмът все повече се настанява в центъра: някои от най-важните политически развития напоследък като референдумът за Брекзит и изборът на Доналд Тръмп не могат да се разберат, ако се пренебрегне възходът на популизма.   \r\nПоддръжниците му смятат, че той привлича обикновените хора с интересите, които им предлага, и така се явява жизнена сила във всяка демокрация. Критиците му обаче твърдят, че популистите, които са на власт, често пренебрегват демократичните норми, било като основите на медиите и съдебната власт или като използват за свой трамплин правата на малцинствата.  Ивелина Ватова", "date": "2018.11.21", "title": "The Guardian: един от всеки четирима европейци гласува като популист"}
{"url": "http://www.focus-news.net/news/2018/11/21/2592771/reuters-spored-amerikanskoto-targovsko-predstavitelstvo-kitay-ne-uspya-da-promeni-svoite-nechestni-nerazumni-targovski-praktiki.html", "text": "Във вторник администрацията на Тръмп обяви, че Китай не успя да промени своите „нечестни“ практики в разгара на търговския конфликт между САЩ и Китай, информира  Reuters . Според агенцията това е само допълнение към напреженията, които съществуват в навечерието на изключително важната среща до края на ноември между президента на САЩ Доналд Тръмп и президента на Китай Си Дзинпин. \r\nТези изводи са в резултат на актуализирано проучване по Секция“301“ от американския Търговски закон, проведено от Търговското представителство на САЩ за състоянието на интелектуалната собственост и политиките, свързани с трансфера на технологии, в Китай. Според него отначало са наложени американски мита за китайски стоки на стойност 50 млрд. долара, а по-късно те са се раздули до 250 млрд. в щатската валута.  \r\n“Ние направихме това обновяване на данните като част от укрепване на мониторинга на администрацията и от усилията по прилагане на мерките в тази област,” е заявил  търговският представител на САЩ Робърт Лайтхайзър в специално изявление. “Това сочи, че Китай не е променил из основи своите нечестни и неразумни практики, които съсипват пазара, които споменаваме в нашия доклад от март 2018 във връзка с проучването за изпълнение на нормите, предписани в Секция 301.” Ивелина Ватова", "date": "2018.11.21", "title": "Reuters: Според американското търговско представителство Китай не успя да промени своите „нечестни, неразумни“ търговски практики"}
{"url": "http://www.focus-news.net/news/2018/11/21/2592784/pregled-na-osnovni-temi-v-britanskiya-pechat-agentsiya-fokus.html", "text": "Никола Стърджън иска да формира парламентарна коалиция за „мек“ Брекзит с Джеръми Корбин, за да спре излизането на Великобритания от Европейския съюз, пише шонталнският всекидневник  The Herald Scotland .   \r\nПървият министър е заявил, че ако планът на Тереза Мей бъде отхвърлен от Камарата на общините, това ще доведе до перспективата за „без-сделка“, което е „по-добрата алтернатива“.    \r\nСлед 30-минутен сърдечен разговор с лидера на лейбъристите обаче, тя се съгласи, че ще е предизвикателно и за нейната, и за неговата партия да се обединяват около съгласувана вече алтернатива, при това в седмиците, преди „ важния вот“ за сделката на премиера. И все пак тя е отговорила, че това е неин дълг да се опита да го направи.   \r\nПопитана около какво мнение може да се обединят, госпожа Стърджън е отговорила на репортерите: “На този въпрос трябва да намерим отговор в следващите две седмици; в края им ще ви отговоря. Онова, за което днес говорихме, е нашето единство около целта, на едно мнение сме, че сделката на премиера е лоша сделка и трябва да се гласува против нея; нужен ни е съюз около целта да не позволим това да се случи като лоша сделка или като „без сделка“. \r\n“ Следващата стъпка от тези дискусии трябва да е насочена към това около какво мнение опозицията може да се обедини. Има възможни опции: групата People’s Vote; митнически съюз/единен пазар. Всички те са на масата за преговори.,”е мнението на шотландския премиер госпожа Никола Стърджън.  \r\n****  Социологическо проучване показва как в последните две десетилетия популистите са увеличили три пъти гласовете си, пише в сряда британския  The Guardian .  \r\nВ последните 20 години три пъти се е увеличила подкрепата за популистките партии в Европа. Те са спечелили достатъчно гласове, че да успеят да техните лидери да заемат правителствени постове в 11 държави и да се превърнат в предизвикателство за установения политически ред в целия континент. \r\nСтабилното повишаване на подкрепата за популистките партии в Европа, особено в десния спектър, става ясно от данните, които се получават от разтърсващо проучване за тяхното поведение в националните избори в 31 европейски държави през последните две десетилетия. То е проведено от  Тhe Guardian  в сътрудничество с повече от 30 водещи политолози.   \r\nДанните показват, че популизмът е във възход стабилно поне от 1998 година насам. Преди две десетилетия те са представлявали периферна сила, с най-много 7 процента гласове в целия континент. В последните национални избори обаче се оказва, че всеки един от четирима европейци е гласувал за популистка партия.   \r\n“Днес популизмът все повече се настанява в центъра: някои от най-важните политически развития напоследък като референдумът за Брекзит и изборът на Доналд Тръмп не могат да се разберат, ако се пренебрегне възходът на популизма.   \r\nПоддръжниците му смятат, че той привлича обикновените хора с интересите, които им предлага, и така се явява жизнена сила във всяка демокрация. Критиците му обаче твърдят, че популистите, които са на власт, често пренебрегват демократичните норми, било като основите на медиите и съдебната власт или като използват за свой трамплин правата на малцинствата. \r\n***  В последната минута късно във вторник вечерта Великобритания и САЩ оглавиха опитите да се спре изборът на бивш агент на КГБ за нов шеф на Интерпол, пише британският  The Times .   \r\nИмето му е Александър Прокопчук, ветеран от руското вътрешно министерство, той продължава да е фаворит за поста президент на световната полицейска организация. \r\nПротивниците обвиниха Москва, че използва Интерпол, за да се прицели в политическите си опоненти.  Политици и групи за защита на човешките права в Обединеното кралство, Европа и Америка реагираха яростно на очакваната победа на Прокопчук. Известен украински депутат го обвини, че е агент на чуждо разузнаване, който някога е служил в КГБ.  \r\nИзборът се налага, за да се смени сегашния президент на организацията китаецът Мън Хунвей, който е на този пост от 2016 година и трябваше да го заема до 2020- та. Той е заместник министър на обществената сигурност в Китай, където е обвинен за корупция и е арестуван от властите в Пекин. По тази причина той беше принуден да подаде оставка като шеф на Интерпол.  \r\nИзборът трябва да се състои в сряда по време на двудневната среща на Интерпол в Дубай, Обединените арабски емирства.", "date": "2018.11.21", "title": "Преглед на основни теми в британския печат (Агенция „Фокус“)"}
{"url": "http://www.focus-news.net/news/2018/11/21/2592783/pregled-na-osnovnite-temi-v-ruskiya-pechat-agentsiya-fokus.html", "text": "„Покупката от Турция на руските системи за противоракетна отбрана С-400 е решен въпрос. Сделката не може да бъде отменена“, е заявил турският външен министър Мевлют Чавушоглу пред журналисти след срещата си с държавния секретар на САЩ Майк Помпео, пише  „Ведомости“  . \r\n«Днешната сделка – това е свършена работа и аз не мога да я отменя.  Но на мен ми е нужно повече и аз бих предпочел да го купя от своите съюзници», е подчертал той, руският всекидневник цитира  Reuters .   \r\nКакто по-рано е съобщила е агенция  Bloomberg  , САЩ са спрели доставката за Турция на изтребители F-35, тъй като страната реши да купува руските системи С-400. В цялата тази сложна обстановка Турция има договор със САЩ, според който за 10 млрд. щ. долара трябва да получи от тях 100 изтребителя F-35. От Държавния департамент са заявили, че американските санкции могат да засегнат всички покупатели на руските системи С-400.  \r\nСпоред директора на „Ростех“ Сергей Чемезов, Турция получава четири дивизиона С-400 за два и половина милиарда щатски долара. Първите доставки трябва да се получат в март 2020 година. Ръководителят на „Рособоронэкспорт“ Александър Михеев е съобщил, че първите системи С-400 ще пристигнат в Турция през 2019 година. \r\n***  Саудитска Арабия постепенно се лишава от международна подкрепа не само заради новите подробности около убийството на журналиста Джамал Хашоги, но и заради желанието си да диверсифицира източниците на своето въоръжение, коментира  „Независимая газета“ . \r\nРуската медия цитира агенция Reuters, според която личността на престолонаследника принц Мохаммед бин Салман губи привлекателност за американското ръководство. Една от причините според събеседник на световната агенция е, че той се е разпоредил да се увеличат оръжейните доставки от Русия.   \r\nРаботата е в това, отбелязва руският всекидневник, че след първите данни за трагедията с журналиста редица западни правителства наложиха ембарго на военните продажби за Саудитска Арабия.  Reuters  разполага с писмо на престолонаследника, което свидетелства, че той е разпоредил на своето ведомство по отбрана да се “фокусира върху снабдяване с военни системи и оборудвания в най-важните области » и да се обучат военните да си служат с тях. В този смисъл ставало дума и за руските комплекси С-400, договорът за тях Москва и Рияд са подписали още през май 2017 година. Това според американските чиновници предизвиква недоволство в САЩ, чиито намерения са да защитават принца, но така тяхното влияние отслабва все повече в сравнение с влиянието на ЦРУ и Конгреса.  \r\nНакрая се появиха сведения, че в самото арабско кралство се заражда опозиция срещу принца, като това не са само държавни служители, но и членове на управляващата фамилия, които обявяват публично, че той е лишен от пълномощията си. За противниците му най-изгоден е по-малкият брат на монарха – принц Ахмед, който през октомври се върна в Рияд след престоя си във Великобритания.  \r\nВластите в Германия вече съобщиха, че ще сложат под контрол експорта на оръжия за Саудитска Арабия. По данни на Стокхолмския Институт за изследване на въпросите на мира през 2017 г. страната е продала оръжия на саудитите за 105 млн. долара, докато доставките на Великобритания се оценяват за 463 млрд долара, а на Франция – за 27 млн.   \r\n***  За няколко дни практически цяла Франция се оказа обхваната от протести. Участниците в тях се обявяват против плановете на правителството да вдигне цените на автомобилното гориво. Резултатите от манифестациите са: десетки задържани, един загинал и липса от страна на Елисейския дворец на желание да се откаже от плановете си за нови увеличения. Сегашните вълнения не са само логичен протест срещу растящите цени, но и „звънец“ за президента, пише  „Известия“ .   \r\nВълната от протести срещу планираното повишение на цената на автомобилното гориво от следващата година премина в почивните дни над цяла Франция. Акции на противниците на тази непопулярна мярка, предприета от правителството на Еманюел Макрон се проведоха в Париж, където гражданите организираха митинги на околовръстния път, но също и в Тулуза, Марсилия, Нормандия Бретан и на редица други места в провинцията. Само по официални данни на Министерството на вътрешните работи са проведени над 2 000 демонстрации, в които са участвали повече от 300 000 французи.   \r\nНе се мина без инциденти – в департамента Савоя под колелата на автомобил попадна една от протестиращите. Жената зад волана се уплашила, когато демонстрантите започнали да клатят колата й и се врязала в тълпата. В стълкновенията с полицията са пострадали не по-малко от 409 души, в това число около 30-тина сътрудници на правоохранителните органи и пожарната, съобщил министърът на вътрешните работи Кристоф Кастанер. Арестувани са повече от 300 човека.   \r\nПротестното движение, което се организираше предимно през социалните мрежи, получи наименованието „жълти жилетки“, по името на предмета, който водачите на МПС задължително трябва да имат в екипировката си, съгласно френския закон. Повод за тези демонстрации станаха плановете на Елисейския дворец от 2019 година да вдигне цените на дизела и на бензина съответно с 6,5 и 2,9 евроцента, а до 2022 година се предвижда увеличението им да достигне до 78 евроцента за литър. През миналата година техните цени се увеличиха съответно с 23 и 15 процента. Процесът е почти непрекъснат, докато на световния пазар в края на есента те престанаха да се покачват, а после и да падат за барел гориво. \r\nВсичко това съвсем не е в полза на популярността на френското правителство и на самия президент. Както пише  Блумбърг  Макрон се „оказа в деликатно положение“: вниманието се насочва и към високото равнище на безработица в страна и сложните всекидневни проблеми, които французите са принудени да решават, за да „свързват двата края“. Пада покупателната способност, расте недоволството от действията на президента, който според някои е „човек, който не отчита интересите на обикновените хора“, пише  Reuters . Агенцията напомня, че политическите му опоненти го смятат за „президент на богатите“, особено след като отмени данъка за богатите, а сега популярността му е „ паднала до ново рекордно ниско равнище – 21 процента».", "date": "2018.11.21", "title": "Преглед на основните теми в руския печат (Агенция „Фокус“)"}
{"url": "http://www.focus-news.net/news/2018/11/21/2592785/pregled-na-mezhdunarodnite-novini-do-6-chasa-agentsiya-fokus.html", "text": "b> Скопие.   Македонските власти са арестували Сашо Миялков, бивш шеф на тайната полиция в страната, който се смяташе за „сивия кардинал“ при управлението на бившия премиер Никола Груевски, пише изданието  BalkanInsight . \r\nВ момента срещу него се водят няколко доста тежки съдебни дела, Наказателният съд в Скопие е потвърдил ареста му във вторник вечерта и 30-дневния срок на задържането му.  \r\nОт съда са казали, че заповедта е издадена по настояване на Специализираната прокуратура във връзка с разследването, което се води по тежко престъпление и опасността той да избяга от страната.   \r\nЗа Радио „Свободна Европа“ от прокуратурата са потвърдили, че мярката е предприета във връзка с делото „Крепост-Таргет“. То се смята за едно от най-важните и в него Миялков заедно с други полицейски служители е обвинен за незаконно подслушване на стотици граждани и в опит да се унищожат доказателствата.  \r\nСъдът и Специализираната прокуратура са съобщили, че повече подробности ще бъдат обявени в сряда. \r\n***  Във вторник администрацията на Тръмп обяви, че Китай не успя да промени своите „нечестни“ практики в разгара на търговския конфликт между САЩ и Китай, информира  Reuters . Според агенцията това е само допълнение към напреженията, които съществуват в навечерието на изключително важната среща до края на ноември между президента на САЩ Доналд Тръмп и президента на Китай Си Дзинпин. \r\nТези изводи са в резултат на актуализирано проучване по Секция“301“ от американския Търговски закон, проведено от Търговското представителство на САЩ за състоянието на интелектуалната собственост и политиките, свързани с трансфера на технологии, в Китай. Според него отначало са наложени американски мита за китайски стоки на стойност 50 млрд. долара, а по-късно те са се раздули до 250 млрд. в щатската валута.  \r\n“Ние направихме това обновяване на данните като част от укрепване на мониторинга на администрацията и от усилията по прилагане на мерките в тази област,” е заявил  търговският представител на САЩ Робърт Лайтхайзър в специално изявление. “Това сочи, че Китай не е променил из основи своите нечестни и неразумни практики, които съсипват пазара, които споменаваме в нашия доклад от март 2018 във връзка с проучването за изпълнение на нормите, предписани в Секция 301.” \r\n***  Недопустимо е съдията по предишната процедура или наказателният съд да не извести заинтересуваното лице, в случай Сашо Миялков, че за него има заповед да бъде задържан под стража, казва за електронната медия  А1on.mk> адвокатът на бившия шеф на Управлението за сигурност и контраразузнаване и поясни, че клиентът му можел да поиска да се плати гаранция.  \r\n„Във всеки случай заинтересованото лице трябва да си каже мнението. Миялков не беше известен, че има издадена заповед за задържането му. Мисля, че съдът наруши правомощията си.“ \r\nАдвокатът заяви, че ще подаде искова молба за отмяна на ареста на бившия шеф на Управлението за сигурност и контраразузнаване. \r\nЗаповедта за задържане е за срок от 30 дни и бе издадена следобед във вторник във връзка с делото „Крепост-Таргет“, по което Миялков е главен обвиняем. Арестуваният  бе отведен в затвора в скопския квартал „Шуто Оризари“. \r\n***  Писмените показания на президента на САЩ Доналд Тръмп са предадени на спецпрокурора Робърт Мюлер, който води разследването за евентуална намеса на Русия в американските избори през 2016 година, за това е съобщил във вторник адвокатът на американския лидер Рудолф Джулиани, информира  .  \r\n\"От самото начало нашата позиция е, че много от онова, за което пита [спецпрокурорът], поражда сериозни конституционни въпроси и излиза извън рамките на законното разследване. Това продължава да е наша позиция и днес. Нещо повече, президентът предприе безпрецедентно сътрудничество [с Робърт Мюлер]\", се казва в писменото изявление на Джулиани. \r\nВ документа се казва още, че \"спецпрокурорът получи достъп до повече от 30 свидетеля, до 1,4 млн. страници от [различни] материали, а сега има и писмените отговори на президента на зададените въпроси. Дойде време това разследване да приключи \". \r\nСобствено изявление по този повод публикува и друг от юристите на държавния глава на САЩ, Джей Секулов. \"Днес [във вторник] президентът отговори на писмените въпроси, които му бяха дадени от сътрудниците на специалния прокурор. Въпросите се отнасяха до теми, които са свързани с Русия. Президентът отговори в писмена форма \", е уточнил Секулов.  \r\nТръмп и сътрудниците му неведнъж отхвърляха подозренията за каквито и да са неправомерни контакти с руски официални лица по време на избирателната кампания. И Москва много пъти опроверга изводите, че се е опитвала да въздейства на хода на изборите в САЩ. \r\n*** Във вторник президентът Доналд Тръмп е заявил, че Съединените щати възнамеряват да останат „стабилен партньор“ на Саудитска Арабия дори престолонаследникът принц Мохаммед бин Салман да е знаел за плановете да бъде убит журналиста Джамал Хашоги, информира агенция  . \r\nВ изявление на президента, разпространено от Белия дом, се изтъква, че той не възнамерява да отмени военните договори с Рияд с аргумента, че „ако ние глупаво се откажем от тези договори,  най-голяма изгода от това ще имат Русия и Китай.“  \r\nТръмп е съобщил, че разузнавателните служби на САЩ продължават да проучват доказателства за това как е бил убит Хашоги в сградата на саудитското консулство в Истанбул на 2 октомври  и кой го е планирал.  \r\n“Нашето разузнаване продължава да оценява цялата информация, може би престолонаследникът да е имал сведения за това трагично събитие, а може и да не е знаел за него!“, твърди Тръмп. \r\n***  Недопустимо е съдията по предишната процедура или наказателният съд да не извести заинтересуваното лице, в случай Сашо Миялков, че за него има заповед да бъде задържан под стража, казва за електронната медия", "date": "2018.11.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/21/2592786/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.11.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/11/21/2592776/nezavisimaya-gazeta-s-400-vodyat-sauditska-arabiya-v-izolatsiya.html", "text": "Саудитска Арабия постепенно се лишава от международна подкрепа не само заради новите подробности около убийството на журналиста Джамал Хашоги, но и заради желанието си да диверсифицира източниците на своето въоръжение, коментира  „Независимая газета“ . \r\nРуската медия цитира агенция Reuters, според която личността на престолонаследника принц Мохаммед бин Салман губи привлекателност за американското ръководство. Една от причините според събеседник на световната агенция е, че той се е разпоредил да се увеличат оръжейните доставки от Русия.   \r\nРаботата е в това, отбелязва руският всекидневник, че след първите данни за трагедията с журналиста редица западни правителства наложиха ембарго на военните продажби за Саудитска Арабия.  Reuters  разполага с писмо на престолонаследника, което свидетелства, че той е разпоредил на своето ведомство по отбрана да се “фокусира върху снабдяване с военни системи и оборудвания в най-важните области » и да се обучат военните да си служат с тях. В този смисъл ставало дума и за руските комплекси С-400, договорът за тях Москва и Рияд са подписали още през май 2017 година. Това според американските чиновници предизвиква недоволство в САЩ, чиито намерения са да защитават принца, но така тяхното влияние отслабва все повече в сравнение с влиянието на ЦРУ и Конгреса.  \r\nНакрая се появиха сведения, че в самото арабско кралство се заражда опозиция срещу принца, като това не са само държавни служители, но и членове на управляващата фамилия, които обявяват публично, че той е лишен от пълномощията си. За противниците му най-изгоден е по-малкият брат на монарха – принц Ахмед, който през октомври се върна в Рияд след престоя си във Великобритания.  \r\nВластите в Германия вече съобщиха, че ще сложат под контрол експорта на оръжия за Саудитска Арабия. По данни на Стокхолмския Институт за изследване на въпросите на мира през 2017 г. страната е продала оръжия на саудитите за 105 млн. долара, докато доставките на Великобритания се оценяват за 463 млрд долара, а на Франция – за 27 млн.   Ивелина Ватова", "date": "2018.11.21", "title": "„Независимая газета“: С-400 водят Саудитска Арабия в изолация"}
{"url": "http://www.focus-news.net/news/2018/11/21/2592788/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\nОт 16.00 часа в Народния театър „Иван Вазов“ президентът Румен Радев ще присъства на тържественото отбелязване на 130-ата годишнина от приемането на първия Закон за адвокатите в България. \r\n*** \r\nОт 9.00 часа ще се състои заседание на Народното събрание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 до 13.00 часа в Посолството на Словашката република в България  ще се проведе кръводарителска акция, в която ще се включат служители на посолството и други дипломати, доброволци, служители и партньори на БЧК, студенти и граждани на София. \r\n*** \r\nОт 09.30 часа в „Гранд Хотел София“ ще бъдат представени резултати от „Медии и политика в България“. Събитието се организира от Фондация „Конрад Аденауер\" - Медийна програма за Югоизточна Европа.  \r\n*** \r\nОт 09.30 часа 15 състав на Специализирания наказателен съд ще гледа делото срещу Добрин С., Георги П., Нено К. и др. за организиране и ръководене на организирана престъпна група.  \r\n*** \r\nОт 09.30 часа в зала 1 на СУ „Св. Климент Охридски“  ще се проведе международен семинар „Укрепване на националната и регионалната сигурност: гледните точки на България и Израел. Запознаване с израелските сили за отбрана“. \r\n*** \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери.  \r\n*** \r\nОт 10.00 часа 3 състав на Специализирания наказателен съд ще гледа делото  срещу Мелиад Ф. и Хасан Х., обвинени в тероризъм.  \r\n*** \r\nОт 10.00 часа 13 състав на Специализирания наказателен съд ще гледа делото срещу Йордан Ш. за безстопанственост.  \r\n*** \r\nОт 10.30 часа в зала „Запад“ на Народното събрание Детският фонд на ООН ще представи резултатите от национално социологическо проучване „Гласовете на децата“. \r\n*** \r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О. и Милко М. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Х., Николай И., Иво И. и др. за образуване и ръководене на организирана престъпна група.  \r\n*** \r\nОт 11.00 часа в Заседателна зала 2 в Ректората на Софийския университет ще се проведе пресконференция по повод закриване на дейностите по проект Te(a)chIn Sport, финансиран по програма „Еразъм+\" СПОРТ на Европейската комисия, по който Софийският университет е водеща организация. \r\n*** \r\nОт 11.00 часа в Литературен клуб „Перото“ ще се състои пресконференция по повод 32-рото издание на Новогодишен музикален фестивал.  \r\nОт 19.00 часа в клуба ще се състои вечер на холандската литература.  \r\n*** \r\nОт 11.00 часа в учебна зала „Финсис“ на ул. „Хан Аспарух“ 24, ет. 1, Асоциация на парковете в България и Българска фондация биоразнообразие организират брифинг за представяне на новата международна Програма за професионално развитие на студенти „Бъдещи природозащитници“. \r\n*** \r\nОт 11.30 часа в МОН, етаж IV, Зам.-министърът на образованието и науката Петър Николов ще награди 90-годишния учител Цонко Петров за спасяването на живота на двама войници по времето на Втората световна война \r\n*** \r\nОт 12.00 часа в зала „Изток“ на Народното събрание ще се проведе дискусия на тема: „XII-та Национална среща по проект „Инициатива за здраве и ваксинопрофилактика“. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др. за организиране и ръководене на организирана престъпна група.  \r\n*** \r\nОт 13.30 часа ще се проведе заседание на Прокурорската колегия на ВСС. \r\n*** \r\nОт 14.00 часа 17 състав на Специализирания наказателен съд ще гледа делото срещу Атанас Д., Мартин В., Стоян А. и др. за организиране и ръководене на организирана престъпна група.  \r\n*** \r\nОт 16.00 часа в Изложбена зала „Триъгълна кула на Сердика”, София, ще се проведе официалната церемония за връчване на отличителен знак „Аз гарантирам щастливо детство”. \r\n*** \r\nОт 17.30 часа в аудитория 25, ет. 3 в Центъра за източни езици и култури, бул. „Тодор Александров“ 79, ще бъде открита изложба „Непознат, а толкова близък: Азербайджан“ на българската фотографка Аурелия Насирова. Изложбата е по повод 5-годишнината от създаването на Центърa за азербайджански език и култура към Софийския университет „Св. Климент Охридски”. \r\n*** \r\nОт 17.30 часа в Националният етнографски музей ще бъде открита изложбата „Гласът на глината“ – 100 години от рождението на известната керамичка Йова Раевска. \r\n*** \r\nОт 18.00 часа в зала „България“ ще се състои празничен концерт по случай Въведение Богородично - Ден на православната християнска младеж и семейство.  \r\n*** \r\nОт 19.30 часа в Sofia Live Club ще бъде представена илюстрираната автобиографична книга на Орлин Горанов „Да започнем отначало“. \r\n*** \r\nОт 10.30 часа в Зала 1 на Районен съд ще се гледа делото на подсъдимия Петър  Н. Той е обвинен в отправяне на обиди и псувни по адрес на П. Д., агресивно поведение и заплюване на П. Д. Освен това подсъдимият му е нанесъл  разкъсно-контузна рана в дясната слепоочна област. \r\n*** \r\nОт 14.00 часа в ЮЗУ „Неофит Рилски“ в зала 102 на Учебен корпус 1 ще се проведе Информационна среща за създаване на бизнес и предприемачество. \r\n*** \r\nОт 18.30 часа в зала „Пейо Яворов“ Центърът за личностно и творческо развитие на децата организира празничен концерт по повод Деня на християнското семейство. \r\n*** \r\nОт 10.00 часа в сградата на РТВЦ Варна Фондация \"Владиславово\" организира заключителна пресконференция във връзка с отчитането на дейностите на проект „Активни в труда на територията на община Варна“. \r\n*** \r\nОт 11.00 часа в Морско казино - Варна ще се представи първоначалният екип от специалисти и специално създаденото пространство за „Зеленият морски двор на Варна” – център за ранна социализация и превенция на деца 0 - 3 години.  \r\n*** \r\nОт 15.00 часа в зала „Галерия Лаундж“ на хотел „Графит“ ще се състои среща на активисти на екологични организации, образователни институции и медии на тема „Подобряване на достъпа до екологична информация за състоянието на Черно море, доброволчески дейности и кампании“.  \r\n*** \r\nОт 10.30 часа в пресклуба на БТА - Велико Търново ще се състои пресконференция на тема „Новости в българското образование”, организирана от синдикат „Образование” към КТ „Подкрепа”.  \r\n***  \r\nОт 14.30 часа в ресторанта на хотел „Панорама“ ще бъдат отбелязани Десет години от създаването на Малък семеен дом „Надежда“, инициатива на SOS Детски селища и Община Велико Търново. \r\n***  \r\nОт 16.30 часа в Ритуална зала на Община Велико Търново ще се проведе среща на кмета Даниел Панов с учители за Деня на християнското семейство.  \r\n*** \r\nОт 16.30 часа в музей „Възраждане и Учредително събрание“ ще бъде представена книгата „Колелото на съдбата“.  \r\n***  \r\nОт 17.30 часа в голяма зала на Община Велико Търново ще се проведе празничен концерт за Деня на християнското семейство.  \r\n***  \r\nОт 19.00 часа в Клуб 7 ще бъде представен „Сам мъж в града“ – комеди стендъп шоу.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 15.00 часа в залата на Общински съвет – Видин ще се проведе заключителна пресконференция по проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар“, съфинансиран от Европейския съюз чрез Програмата за трансгранично сътрудничество Интеррег-ИПП България-Сърбия 2014-2020 г. \r\n*** \r\nОт 09.00 часа в храм „Св. Апостоли“ Негово високопреосвещенство Врачанският митрополит Григорий ще отслужи архиерейска света Литургия. В 11.00 часа в Средното училище „Христо Ботев” митрополит Григорий ще проведе  беседа с ученици по повод празника. В 11.40 часа той ще отслужи молебен за здраве и ще разкаже за Въведение Богородично на децата от детска градина „Слънце”. В 12.30 часа Врачанският митрополит Григорий ще положи основен камък на новостроящ се Център за настаняване от семеен тип във Враца. В 14.30 часа епархийският архиерей ще отслужи водосвет и ще разговаря с непълнолетни, лишени от свобода, в новия поправителен дом във Враца. \r\n*** \r\nОт 12.30 часа заместник-министърът на труда и социалната политика Зорница Русинова и кметът на Община Враца Калин Каменов ще присъстват на церемония „Първа копка“ по изграждането на Център за настаняване от семеен тип по проект „Нова възможност за деца и младежи в Община Враца – Проект 1“ по Оперативна програма „Региони в растеж“ 2014-2020 (ж.к. „Металург“, междублоковото пространство при ул. „Димчо Дебелянов“). Около 13.00 часа зам.-министър Зорница Русинова и кметът г-н Каменов ще дадат брифинг. От 14.00 часа в Концертната зала на гр. Враца на адрес: ул. „Стефанаки Савов“ №6 ще се проведе концерт, част от кампанията „Мисията е възможна“ на Оперативна програма „Развитие на човешките ресурси“. \r\n*** \r\nОт 11.00 часа в с. Кунино ще се проведе открит урок с учениците от Професионалната гимназия по каменоделство. Беседата е под надслов „Часът на Доброто“, тя е част от общонационалната кампания „Монумент дядо Добри – първият паметник на Доброто в България“.   \r\n*** \r\nОт 15.00 часа в Обредна зала - 2 ет. (сградата на стария съвет) ще се проведе ритуал Златни сватби - традиционно честване на златни сватби на семейства, сключили граждански брак в Горна Оряховица преди 50 години \r\n*** \r\nОт 11.00 часа ще бъдат поднесени цветя на паметника на Йордан Йовков по повод 138 години от рождението му.  \r\n*** \r\nОт 11.00 часа в ОУ „Йордан Йовков“ ще се играе кукленият спектакъл „Пинокио“.  \r\n*** \r\nВ Златоград ще бъдат отбелязани 106 години от Освобождението на града. За 15.30 часа в заседателната зала в сградата на Общината е предвидено тържествено заседание на Общински съвет - Златоград. От 16.30 часа ще се проведе церемония по поднасяне на венци и цветя пред паметниците и паметните плочи в града, която ще започне от лобното място на Делю хайдутин. От 17.30 часа на „Централен площад“ ще се започнат тържествен ритуал и проверка-заря с участие на 101 Алпийски полк и Представителния духов оркестър на Военновъздушните сили - Пловдив. В честванията ще се включи министърът на образованието Красимир Вълчев.  \r\n*** \r\nОт 10.30 часа ще се състои пресконференция в заседателната зала на Община Пловдив, на която ще бъдат представени подробности относно мерките за чистота на въздуха, които се предвижда да бъдат реализирани по ОП Околна среда. В пресконференцията ще участват заместник-кметът Розалин Петков, директорът на Дирекция \"Екология и управление на отпадъците\" Василка Чопкова, главният експерт Елена Найденова и директорът на ОП \"Чистота\" Иван Стоянов.   \r\n*** \r\nОт 15.00 часа в Зала 5 на Окръжен съд ще се гледа делото на подсъдимия Тургут А. Срещу него е повдигнато обвинение за причиняване на смърт на две лица и нанасяне на телесна повреда на едно или повече лица. \r\n*** \r\nОт 18.00 часа в зала „Русе“ на Историческия музей ще бъде представена книгата на проф. д-р Николай Ненов „100 артефакта от героичното време. Визуални разкази в музея“. \r\n*** \r\nОт 9.30 часа по повод големия християнски празник Въведение Богородично архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия в единствения храм в околията, който носи името Въведение Богородично. \r\n*** \r\nОт 18..00 часа в НЧ „Св. Климент Охридски 1858“ проф. Иван Танев от историческо дружество „Българска орда“ ще изнесе лекция на тема „На кои места е бил епископ  св. Климент Охридски“.  \r\nОт 18.30 часа в читалището ще се проведе вечер на християнското семейство и конкурс „Пей и танцувай с мама и татко“. \r\n*** \r\nОт 18.30 часа в къща музей „Гео Милев“ ще бъде представена поетичната книга „Съвпадения“ на Калоян Христов.  \r\n*** \r\nОт 17.30 часа в библиотека „Искра“ ще бъде открита изложба „Да бъдеш баща“.  \r\n*** \r\nОт 12.00 часа в църквата „Св, Димитър“ ще се проведе лекция на тема „Вярата в семейството като ценност“. Преди това в 11.00 часа ще бъде раздаден постен курбан и хляб в двора на църквата. \r\n*** \r\nОт 11.00 часа в Областна администрация - Хасково ще се проведе информационен ден „Испания и България- приятелство и традиции“. \r\n***   \r\nОт 13.30 часа в зала 203 на Общината ще се проведе заседание на Регионалното сдружение за управление на отпадъците.  \r\n*** \r\nОт 09.00 часа в църквата „Успение на Пресвета Богородица“ ще бъде отслужена служба от протойерей Янко Янков. От 10.30 часа в храма доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. От 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“ ще бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи.", "date": "2018.11.21", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2018/11/21/2592790/prezidentat-rumen-radev-shte-uchastva-v-otbelyazvaneto-na-130-ata-godishnina-ot-priemaneto-na-parviya-zakon-za-advokatite-v-balgariya.html", "text": "От 16.00 часа президентът Румен Радев ще присъства на тържественото отбелязване на 130-ата годишнина от приемането на първия Закон за адвокатите в България. Това съобщиха от  Прессекретариата на държавния глава.  Събитието ще се състои в Народния театър „Иван Вазов“.", "date": "2018.11.21", "title": "Президентът Румен Радев ще участва в отбелязването на 130-ата годишнина от приемането на първия Закон за адвокатите в България"}
{"url": "http://www.focus-news.net/news/2018/11/21/2592791/predstoyashti-mezhdunarodni-sabitiya-za-21-noemvri-agentsiya-fokus.html", "text": "Германският канцлер Ангела Меркел ще изнесе ключова реч пред Бундестага преди срещата на върха на ЕС за Брекзит \r\n*** Правителството ще представи първия следкризисен проектобюджет \r\n*** Европейската комисия ще представи коментари за бюджетите на страните-членки, като във фокуса на вниманието е Италия \r\n*** Инаугурация на новия лидер на непризнатата Луганска народна република (ЛНР) Леонид Пасечник  \r\n*** Президентът на Франция Еманюел Макрон ще приеме за обяд престолонаследника на Абу Даби шейх Мохамед бин Зайед ан Нахян \r\n*** Испанско-португалска среща на върха, на която ще присъства испанския премиер Педро Санчес \r\n***", "date": "2018.11.21", "title": "Предстоящи международни събития за 21 ноември ( Агенция „Фокус“ )"}
{"url": "http://www.focus-news.net/news/2018/11/21/2592787/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 3° до + 10°. Времето над страната е предимно облачно. Слаб вятър духа в областите Варна, Добрич, Плевен, Пловдив, Разград, Русе, Смолян, Търговище и Шумен. Дъжд вали в цялата страна. Пътните настилки са мокри, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м. в района на проход „Петрохан“; проход „Шипка“; „Троянски“ проход; Разлог /обл. Благоевград/; АМ „Тракия“ в района на Карнобат /обл. Бургас/; Оряхово и Крушовица /обл. Враца/; Панагюрище /обл. Пазарджик/; Витиня /обл. София/; Омуртаг /обл. Търговище/ \r\n- до 100 м. в района на Шипково /обл. Ловеч/; Сестримо /обл. Пазарджик/; Саранци /обл. София/; гр. Шипка /обл. Стара Загора/; Антоново /обл. Търговище/ \r\n- до 150 м. в района проходите „Айтоски“, „Дюлински“, „Ришки“; Вакарел и Ихтиман /обл. София/; Ивайловград /обл. Хасково/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението по АМ \"Хемус\" при Ябланица от км 74+040 до км 79+300 е ограничено поради ремонтни дейности. Движението се отклонява по път I-3 Ботевград - Ябланица. Срок: от 11:00 до 15:00 часа на 21.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 15.12.2018 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 30.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ „Хемус“ в тунел „Правешки ханове“ от км 54+000 до км 56+000 в посока Варна е ограничено поради техническо обследване на тунелната тръба. Движението се осъществява двупосочно в тунелната тръба посока София. Срок от 09:00 до 16:00 ч. на 21.11.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: \r\nОбласт Благоевград: \r\nДвижението по АМ „Струма” от км 153+000 до км 166+000 в посока Сандански – Кулата се осъществява в една лента поради ремонтни дейности на дилатационните фуги. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовия диапазон от 08:00 часа до 17:00 часа до 23.11.2018 г.; \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер“. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-842: Движението по път II-842 Белово – Юндола е ограничено за движение на МПС над 12 тона. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът III-554: Движението по път III-554 Раднево – Гълъбово от км 24+600 до км 26+000 се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 23.11.218 г.; \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.21", "title": "Актуална пътна обстановка"}
{"url": "http://www.focus-news.net/news/2018/11/21/2592789/nimh-shte-bade-oblachno-i-dazhdovno-shte-ima-usloviya-za-poleditsi.html", "text": "Днес времето в страната ще бъде облачно и дъждовно. В Централна и Източна България валежите ще са значителни. В западната част на Северна България, при температури близки до 0°, ще има условия за поледици. Ще духа слаб, в Източна България до умерен вятър, предимно от североизток. Максимални температури от 1-2° в Северозападна България до 11-12° в южните райони и по Черноморието. Това съобщи за  Агенция „Фокус“  Георги Цеков, дежурен синоптик в  Национален институт по метеорология и хидрология  при Българска академия на науките. Атмосферното налягане ще бъде по-ниско от средното за месеца и през деня ще се повишава. \r\nНад Черноморието ще бъде облачно, дъждовно и ветровито. Ще духа умерен североизточен вятър. Максималните температури ще бъдат между 11° и 13°. Температурата на морската вода е 13-14°. Вълнението на морето ще бъде 3-4 бала. \r\nВ планините също ще бъде облачно с валежи от дъжд, над около 2000 метра от сняг. Ще духа умерен до силен вятър от юг-югоизток, който вечерта ще отслабне. Максималната температура на височина 1200 метра ще около 7°, на 2000 метра – около 3°.", "date": "2018.11.21", "title": "НИМХ: Ще бъде облачно и дъждовно, ще има условия за поледици"}
{"url": "http://www.focus-news.net/news/2018/11/21/2592795/ministar-krasimir-valchev-shte-se-vklyuchi-v-chestvaniyata-po-sluchay-106-godini-ot-osvobozhdenieto-na-zlatogradskiya-kray.html", "text": "Министър Красимир Вълчев ще се включи в честванията по случай 106 години от Освобождението на Златоградския край в град Златоград. Това съобщиха от пресцентъра на  Министерството .  \r\nМинистър Вълчев ще посети училища и детски градини в област Смолян на 22 и 23 ноември 2018 г. На 22 ноември министър Вълчев ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян.  \r\nНа 23 ноември министърът ще се срещне с учители в ОУ „Христо Ботев“ в село Късак, ще посети Професионалната гимназия по електротехника и СУ „Христо Ботев“ в Девин. В рамките на визитата министър Вълчев ще проведе работни срещи с учители и директори на образователни институции от общините Смолян, Рудозем, Девин и Борино.", "date": "2018.11.21", "title": "Министър Красимир Вълчев ще се включи в честванията по случай 106 години от Освобождението на Златоградския край"}
{"url": "http://www.focus-news.net/news/2018/11/21/2592794/afptramp-iska-sadebno-presledvane-za-hilari-klintan-i-bivshiyat-shef-na-fbr.html", "text": "Президентът Доналд Тръмп е поискал съдебно дирене срещу опонента му в президентските избори от 2016 година Хилари Клинтън и срещу бившия шеф на ФБР Джеймс Комей, съобщава  AFP , като се позовава на доклад, публикуван в  The New York Times  във вторник.   \r\nВ него се цитират неназовани източници, според които в началото на тази година тогавашният адвокат на Белия дом, Доналд МакГан, го посъветвал да се въздържи, защото ще го обвинят в злоупотреба с власт. \r\nСпоред американския всекидневник не е ясно какви  провинения президентът иска да се разпореди на Министерството на правосъдието да проучи.  \r\nЧесто Тръмп е обвинявал в корупция Хилари Клинтън и фондацията на нейния съпруг, бившият президент Бил Клинтън. Той все още обвинява Хилари Клинтън, че е използвала частен интернет сървър, за да изпраща хиляди имейли, докато е била държавен секретар. \r\nТръмп уволни Комей в 2017 година, като обвини бившия шеф на ФБР за нарушаване на закона, тъй като е дал информация на вестника за взаимоотношения с президента.  \r\nДокладът за тази стъпка, която Тръмп се кани да предприеме, идва в момент, когато той самият е обвиняван, че е търси как да се измъкне от разследването, ръководено от специалния съветник Робърт Мюлер, за предполагаемо тайно споразумение с Русия по време на предизборната кампания.  Ивелина Ватова", "date": "2018.11.21", "title": "AFP:Тръмп иска съдебно преследване за Хилари Клинтън и бившият шеф на ФБР"}
{"url": "http://www.focus-news.net/news/2018/11/21/2592774/the-times-chovekat-na-kgb-se-kani-da-e-noviyat-shef-na-interpol.html", "text": "В последната минута късно във вторник вечерта Великобритания и САЩ оглавиха опитите да се спре изборът на бивш агент на КГБ за нов шеф на Интерпол, пише британският  The Times .   \r\nИмето му е Александър Прокопчук, ветеран от руското вътрешно министерство, той продължава да е фаворит за поста президент на световната полицейска организация. \r\nПротивниците обвиниха Москва, че използва Интерпол, за да се прицели в политическите си опоненти.  Политици и групи за защита на човешките права в Обединеното кралство, Европа и Америка реагираха яростно на очакваната победа на Прокопчук. Известен украински депутат го обвини, че е агент на чуждо разузнаване, който някога е служил в КГБ.  \r\nИзборът се налага, за да се смени сегашния президент на организацията китаецът Мън Хунвей, който е на този пост от 2016 година и трябваше да го заема до 2020- та. Той е заместник министър на обществената сигурност в Китай, където е обвинен за корупция и е арестуван от властите в Пекин. По тази причина той беше принуден да подаде оставка като шеф на Интерпол.  \r\nИзборът трябва да се състои в сряда по време на двудневната среща на Интерпол в Дубай, Обединените арабски емирства. Ивелина Ватова", "date": "2018.11.21", "title": "The Times: ‘Човекът на КГБ’ се кани да е новият шеф на Интерпол"}
{"url": "http://www.focus-news.net/news/2018/11/21/2592793/pravitelstvoto-shte-otpusne-dopalnitelni-sredstva-na-obshtinite-za-voenni-pametnitsi.html", "text": "Правителството ще обсъди дали да отпусне допълнителни трансфери по бюджетите на общините за 2018 г. за ремонт, възстановяване, изграждане и довършване на военни паметници. Това става ясно от  дневния ред  на министрите за днешното правителствено заседание. Предложението е внесено от вицепремиера и министър на отбраната Красимир Каракачанов.  \r\nКабинетът ще приеме и годишен доклад за състоянието и развитието на земеделието за 2018 г., внесен от министъра на земеделието, храните и горите Румен Порожанов.  \r\nОбразователният министър Красимир Вълчев е предложил приемането на списък със защитените детски градини и училища, както и със средищните такива.  \r\nМинистрите ще гласуват и назначаването на членове на Управителния съвет на Държавния фонд за гарантиране устойчивост на държавната пенсионна система. На правителственото заседание ще бъдат обсъдени и вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите за 2018 г. И двете предложения са внесени от финансовия министър Владислав Горанов.", "date": "2018.11.21", "title": "Правителството ще отпусне допълнителни средства на общините за военни паметници"}
{"url": "http://www.focus-news.net/news/2018/11/21/2592792/ochakva-se-vitsepremierat-v-ostavka-valeri-simeonov-da-dade-poveche-podrobnosti-za-vcherashniya-koalitsionen-savet.html", "text": "Очаква се преди началото на днешното правителствено заседание вицепремиерът в оставка Валери Симеонов да направи изявление, с което да даде повече подробности за вчерашния коалиционен съвет. Кадровите промени в кабинета бяха разисквани в продължение на няколко часа, като преговорите завършиха без Сидеров, който напусна по-рано коалиционния съвет на \"Обединени патриоти\". На излизане от Министерски съвет лидерът на \"Атака\" бе кратък в коментара си пред медиите и не пожела да даде подробности за това как е преминала срещата. \"Всичко изчистихме, всичко е наред, всичко е прекрасно\", каза той. Попитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\". \"Няма нищо какво да кажа специално. Аз съм само един прост депутат\", допълни още той.  \r\nПо-късно през деня стана ясно, че Марияна Николова е предложена за вицепремиер на мястото на Валери Симеонов, но документът с проекторешението за това е изготвен без подписа на лидера на „Атака“.", "date": "2018.11.21", "title": "Очаква се вицепремиерът в оставка Валери Симеонов да даде повече подробности за вчерашния коалиционен съвет"}
{"url": "http://www.focus-news.net/news/2018/11/21/2592801/dobrich-patnite-nastilki-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки са мокри и хлъзгави заради превалявания от дъжд, предаде кореспондентът на  Радио „Фокус” – Варна . Частичните ремонти на асфалт по пътя Варна – Добрич продължават до края на месеца. Движението на автомобили е регулирано с пътни знаци. Удължен е срокът на ремонта на асфалтова настилка по част от Околовръстния път на Добрич до 22 ноември. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Актуална информация за въведените промени в организацията на движение на автомобили с пълния списък на улиците, където се работи, е публикувана на сайта на Община град Добрич.  Въведена е временна организация на движение на автомобили в Добрич в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор. Участъците са сигнализирани, затруднено е паркирането в „Синя зона“ и преминаването на автомобили в този район. Времето в Добрич е ясно, духа слаб вятър, видимостта е намалена. \r\nЖулиета НИКОЛОВА", "date": "2018.11.21", "title": "Добрич: Пътните настилки са мокри и хлъзгави заради превалявания от дъжд"}
{"url": "http://www.focus-news.net/news/2018/11/21/2592800/liderat-na-bsp-korneliya-ninova-kam-pisatelite-bez-vas-i-vasheto-slovo-nyama-da-ya-ima-balgariya.html", "text": "„Приемете моите и на членовете на Националния съвет на Българската социалистическа партия, и на Парламентарната група „БСП за България“ поздрави по повод 105-годишнината от основаването на Съюза на българските писатели. Вашият съюз е една от най-дълголетните и значими творчески организации с решаващо влияние за развитието и утвърждаването на съвременната българска култура“. Това написа председателят на НС на БСП Корнелия Нинова в поздравителния си адрес по повод 105-та годишнина от основаването на Съюза на българските писатели, съобщиха от пресцентъра на  НС на БСП . Тя посочва, че под почетното председателство на Иван Вазов, през 1913 г. в него се обединяват да членуват най-големите майстори на българската литература- творци, отстояващи с острия връх на перото и с несъкрушимата сила на писменото слово, своя творчески потенциал, творци с активна гражданска позиция в защита на свободата, хуманизма, социалната справедливост, демократичността, родолюбието, националното самосъзнание, здравите родови корени, любовта, добротата. „Съюзът на българските писатели винаги е обединявал автори с различни политически пристрастия, идейни възгледи и творчески търсения. Но именно в това е неговата сила. Сила, помогнала му да оцелее през периодите на сътресения и кризи в българското общество\", пише още лидерът на левицата.  Нинова добавя, че поетите и писателите винаги са вдъхвали кураж на хората, винаги са били в челото на борбата за по-добър и справедлив живот, имали са своята достойна обществена позиция. \r\n„Да си член на Съюза на българските писатели не носи материални облаги, а е въпрос на престиж и доказано творческо майсторство. Затова ще си позволя да се обърна към вас, съвременни рицари на перото! Продължавайте да творите. Продължавайте да градите камък по камък стените на българската духовност. Без вас и вашето слово, достигащо сърцата и възвисяващо умовете и  душите, няма да я има България“, завършва Корнелия Нинова.", "date": "2018.11.21", "title": "Лидерът на БСП Корнелия Нинова към писателите: Без вас и вашето слово няма да я има България"}
{"url": "http://www.focus-news.net/news/2018/11/21/2592798/api-ot-1100-chasa-do-1500-chasa-se-ogranichava-dvizhenieto-po-avtomagistrala-hemus-ot-km-74-do-km-79-zaradi-stroitelstvoto-na-noviya-uchastak-kray-yablanitsa.html", "text": "От 11.00 часа до 15.00 часа се ограничава движението по автомагистрала „Хемус“ от км 74 до км 79. Това съобщиха от пресцентъра на  Агенция „Пътна инфраструктура“ . Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.21", "title": "АПИ: От 11.00 часа до 15.00 часа се ограничава движението по автомагистрала „Хемус“ от км 74 до км 79 заради строителството на новия участък край Ябланица"}
{"url": "http://www.focus-news.net/news/2018/11/21/2592797/zamestnik-ministar-petar-nikolov-shte-vrachi-nagrada-na-uchitelya-tsonko-petrov.html", "text": "Заместник-министърът на образованието и науката Петър Николов ще награди 90-годишния учител Цонко Петров за спасяването на живота на двама войници по времето на Втората световна война. Това съобщиха от пресцентъра на  Министерството . Церемонията ще се състои от 11.30 часа в МОН, етаж IV.", "date": "2018.11.21", "title": "Заместник-министър Петър Николов ще връчи награда на учителя Цонко Петров"}
{"url": "http://www.focus-news.net/news/2018/11/21/2592799/denyat-21-noemvri-v-balgarskata-istoriya.html", "text": "На 21 ноември Църквата отбелязва празника Въведение Богородично, честван и като ден на християнското семейство и християнската младеж.  \r\nВ недотам далечната 1994 година, на 21 ноември за софиянци започва янчулевата криза с водата на столицата. За пръв път е въведен воден режим: 24 часа с вода и 48 часа без вода, за да се възстановят водните запаси на язовир „Искър”.  \r\nПет години по-късно започва първата официална визита на действащ американски президент: Бил Клинтън пристига в България. \r\nНа същата дата, но през 2002 година, на срещата в Прага страната ни получава покана за членство в НАТО.  \r\n2017 г.  \r\nСъдийската колегия на Висшия съдебен съвет награждава юриста Георги Колев с личен почетен знак първа степен \"Златен\" за постигнатото от него в сферата на административното правосъдие. \r\n2013 г. \r\nВ парламента се създава временна комисия, чийто председател е Йордан Цонев. Тя има за задача да установи всички факти около случая, добил популярност като „Мишо Бирата\". \r\n2012 г. \r\nСъветът на Европейския съюз и Европейският парламент. Приемат следните директиви: \r\n1. Директива 1999/32/ЕО на Съвета по отношение на съдържанието на сяра в корабните горива \r\n2. Директива 2012/34/ЕС на Европейския парламент и на Съвета от 21 ноември 2012 година за създаване на единно европейско железопътно пространство (текст от значение за ЕИП). \r\n2006 г. \r\nС 97 гласа „ЗА”, 2 - „ПРОТИВ” и 15 – „ВЪЗДЪРЖАЛ СЕ” датският парламент ратифицира Договора за присъединяване на България и Румъния към Европейския съюз. На 5 декември 2006 г. Договорът е внесен в ЕП. \r\n2006 г. \r\nИма взрив в полската каменовъглена мина „Халемба” на 1030 м дълбочина и загиват 23 миньори. \r\n2005 г. \r\nПрезидентът на Р България присъжда Орден „Стара планина” на: \r\n1. Прокопиос Мандзуранис – извънреден и пълномощен посланик на Република Гърция в Република България - първа степен „ за изключително големия му принос за развитие и задълбочаване на политическото, икономическото и културното сътрудничество между Република България и Република Гърция, както и по повод окончателното му отпътуване от страната“ \r\n2. Хайдар Берк – извънреден и пълномощен посланик на Република Турция в Република България – първа степен „за изключително големите му заслуги за укрепването и задълбочаването на отношенията между Република България и Република Турция, както и по повод окончателното му отпътуване от страната“ \r\n2002 г. \r\nНа среща на върха на НАТО в Прага България получава покана за присъединяване към пакта, заедно с още 6 държави: Естония, Латвия, Литва, Словакия, Словения и Румъния. В срещата участват президентът Георги Първанов, министър-председателят Симеон Сакскобургготски, външният министър Соломон Паси и военният министър Николай Свинаров. \r\n2002 г. \r\nТридесет и деветото Народно събрание гласува “Бюджет 2003” с гласовете само на НДСВ и ДПС. Той предвижда ръст на БВП от 4,8 %, инфлация - 3,5 %, ръст на доходите на заетите в държавния сектор от 10,4 %, минимална заплата от 110 лв., а средна - 307 лв. \r\n2000 г. \r\nНа среща на премиера Иван Костов с председателя на Европейската комисия - Романо Проди се разбира, че очакваното за 30 ноември решение за отмяна на шенгенските визи за България няма да се приеме. Костов получава обещание въпросът да се разгледа отново преди изборите в България. \r\n2000 г. \r\nПрезидентът на Р България присъжда Орден „Стара планина” - първа степен на д-р Петер Юхас, унгарски българист. \r\n1999 г. \r\nВ периода 21 - 23 ноември президентът на САЩ Бил Клинтън е на официално посещение в България. Това е първата визита у нас на действащ американски президент. Клинтън се среща с президента Петър Стоянов, с премиера Иван Костов и с председателя на парламента Йордан Соколов. Двамата с Петър Стоянов отправят послания към българския народ на митинг пред Храм-паметника \"Св. Александър Невски\". \r\n1994 г. \r\nВъведен е режим за ползване на водата в София. По това време кмет на столицата е Янчулев. За две седмици по-голямата част от София е подложена на режим - 24 часа с вода - 48 часа без вода. Мярката се въвежда с цел да бъдат възстановени водните запаси на язовир „Искър”. \r\n1944 г. \r\nГлавното командване на Българската Народна Армия (БНА) заповядва да бъде формирана по новите съкратени щатове Първа българска армия. \r\nПърва българска армия е създадена в началото на декември 1944 г., когато започва вторият период от войната на България срещу Германия. На 18 септември 1944 г. българската армия преминава в оперативно подчинение на командващия III–ти Украински фронт - маршал Фьодор Толбухин. Мобилизирането на българската армия (преименувана на Българска народна армия) започва на 18 септември и приключва в края на същия месец. \r\n1944 г. \r\nСедми пехотен полк на 4-та пехотна дивизия и част от Бронираната бригада освобождават Вучитрън (Сърбия). \r\n1919 г. \r\nВ периода 21 - 25 ноември в София се провежда Велик добруджански събор, който обединява Добруджанската организация и Централния добруджански народен съвет в съюз \"Добруджа\" с председател д-р Петър Вичев. \r\nПетър Вичев (отец Камен Вичев) е български католически свещеник. Роден е на 23 май 1893 г. в с. Срем, Бургаска област. През 1910 г. е послушник в Ордена на успенците (Белгия), приема името Камен. Учи теология в Лувен (1912 г.). Преподава в малката семинария в Кумкапу, Истанбул, където е ръкоположен за свещеник от източния обред. Защитава докторат по теология в университета в Страсбург и става преподавател по философия в колежа \"Св. Августин\" в Пловдив. Сътрудничи на католически вестник \"Истина\" и списание \"Византийски изследвания\". На 4 юли 1952 г. е арестуван от комунистическата милиция; обвинен е като водач на католически заговор срещу държавата, в шпионаж в полза на Ватикана, в организиране на въоръжени групи за борба с \"народната демокрация\". Екзекутиран е заедно с отец Й. Шишков, отец П. Джиджов и епископ Евг. Босилков. При идването си в България папа Йоан Павел II го обявява за блажен (2002 г.). \r\n1911 г. \r\nВ Щип ВМРО извършва атентат, при който е убит човек. Последвалите османски репресии (23 убити и 423 ранени) създават антитурски настроения в балканските държави и подтикват преговорите за формирането на Балканския съюз. \r\n1897 г. \r\nСъздадено е първото поделение на военноморската база във Варна - работилницата (флотски арсенал). В състава на Военноморска база Варна се включват дивизион подводници и поделения за бойно и материално-техническо осигуряване. \r\n1885 г. \r\nПо време на Сръбско-българската война сръбската армия обкръжава Видин и затяга обръча около града (9 ноември по стар стил). \r\nСръбско-българската война (1885 г.) е война между Сърбия и България, предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на Сръбско-българската война е недоволството на Сърбия от Съединението на Източна Румелия с Княжество България (1885 г.), с което според нея се нарушава \"равновесието\" на Балканския полуостров, установено от Берлинския конгрес (1878 г.). \r\n1882 г. \r\nПровеждат се избори за ІІІ-то Обикновено народно събрание, спечелени от консерваторите. \r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Първоначално съществува като течение в Учредителното събрание (1879 г.). Застъпва идеята за силно монархическо управление, за създаването на двукамарен парламент и пр. Макар и да не успява да наложи своите възгледи при изработването на Търновската конституция и да не се ползва със симпатиите на мнозинството от българския народ, след пристигането си в България, в качеството на български княз, Александър I Батенберг възлага на нея формирането на първото българско правителство (юли 187 г.). Въпреки острото противодействие на по-голямата част от българската общественост, князът й поверява отново управлението на страната (ноември 1879 г.). Минавайки в опозиция през март 1880 г., Консервативната партия. започва да губи своята сила като политически фактор. Част от нейните водители като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.). Консервативната партия престава да съществува. Членската й маса се включва в нови политически партии. Печатни органи: в. \"Витоша\" (1879-1880 г.), \"Български глас\" (1879-1883 г.) и \"Отечество\" (1884-1885 г.). \r\n1880 г. \r\nВ периода 21 - 30 ноември архиерейски събор на митрополитите от княжеството, проведен в София, приема законопроекта за Екзархийски устав, изработен от Драган Цанков. \r\nЦанков e инициатор за създаването на Община за българската книжнина (1856 г.). Заедно с Т. Бурмов, Т. Икономов и др. се обявява чрез вестник “Курие д’Ориан” против проекта на Митхат паша за турцизиране на българските училища. Работи като учител и адвокат в Русе (1872 г.). Вицегубернатор на Търново (1877 г.), депутат в Учредителното НС, окръжен управител във Варна, търговски агент в Цариград. През 1882 г. е арестуван и изпратен във Враца. Създател и водач на Либералната партия. Министър-председател (24 март – 28 ноември 1880 г., 7 септември 1883 г. – 29 април 1884 г.), министър на външните дела и изповеданията, министър на вътрешните работи. След разцеплението на Либералната партия (1884 г.) оглавява дясното й крило, оформило през 1899 г. Прогресивно-либералната партия. След преврата на 9 август 1886 г. емигрира в Цариград и Петербург. Връща се в България (1894 г.) след падането на Ст. Стамболов. Неколкократно избиран за народен представител. Автор на “Българска история” (Виена, 1866 г.), заедно с М. Балабанов издава книгата “България” (1876 г., на английски и френски език), превежда “Тъмниците ми” (1874 г.) от Силвио Пелико, издава на немски език “Граматика на българския език” (1852 г.). Умира на 11 март 1911 г. в София. \r\n1877 г. \r\nОсвободен е град Оряхово (9 ноември по стар стил). \r\nОряхово (Рахово ­ до 1888 г., Орехово ­ до 1956 г.) е град в Северна България, Врачанска област. Разположен е на р. Дунав, на 78 км североизточно от Враца. Средновековен български град и крепост. За първи път се споменава в документ от 1226 г. с името Орехов. До града са запазени останки от кулата и част от крепостта, разрушена през 1396 г. Църква “Свети Георги” от 1837 г., стари възрожденски къщи. Паметник на румънските войници, загинали през Освободителната война. \r\n1867 г. \r\nХристо Ботев пристига в Букурещ. \r\n1861 г. \r\nГеорги Раковски изготвя в Белград първия вариант на Втория си план за освобождение на България. На тази дата умират :  \r\n2007 г. \r\nУмира българският актьор Сотир Стоянов Майноловски. Роден е на 31 октомври 1930 г. във Варна. През 1958 г. завършва актьорско майсторство във ВИТИЗ (сега НАТФИЗ „Кръстьо Сарафов“). \r\nТворческият му път започва Драматичен театър - Добрич. След преместването си в София играе в Сатиричния театър, Театър „Сълза и смях”, „Театър 199” и Младежкия театър. Последните години преди пенсионирането си Майноловски е директор на Младежкия театър. \r\nЗапомнящи се са ролите му във филмите: \"Цар и генерал\", \"Мъже в командировка\", \"Вик за помощ\", \"Закъсняло пълнолуние\" и др. \r\n1942 г. \r\nУмира Иван Георгиев Клинчаров – български литературен историк и писател. Роден е на 1 януари 1877 г. в Пазарджик. Завършва гимназия в Пловдив (1896 г.). Следва в Историко-филологическия факултет на СУ (1902-1906 г.), учи право в Женева, завършва в Лион (1910 г.), защитава докторат в Брюксел (1915 г.). Член на БРСДП от 1898 г. След 1923 г. е изключен от редовете на партията заради “опортюнизъм” (застава начело на т. нар. “леви” ликвидатори). Съсредоточава литературните си интереси върху делото на Ботев, автор е на брошури и статии с правно съдържание и с политически характер. На тази дата са родени :  \r\n1955 г. \r\nРоден е Христо Дамянов Бисеров. Завършва право в Софийския университет \"Климент Охридски\" през 1980 г. От 1980 г. до 1990 г. работи като адвокат. От 1990 г. до 1991 г. е член на Националния съвет на Зелената партия, а след излизането на Зелената партия през 1991 г. от коалицията СДС, е член на Консервативната екологична партия, сформирана от останалите в СДС членове на Зелената партия, чийто председател е от октомври 1993 г. От 1991 г. до 1994 г. е депутат в ХХХVІ-то Народно събрание, избран от квотата на СДС. Член е на парламентарната Комисия по национална сигурност. \r\nВ периода 1994-1997 г. е депутат в ХХХVІІ-мо Народно събрание от квотата на СДС. През 1997 г. е избран за депутат в ХХХVІІІ-то Народно събрание. Председател е на парламентарната Комисия за защита на националната сигурност. \r\nГлавен секретар на е СДС. Сменен е на този пост от Екатерина Михайлова, след като през октомври 2000 г. се обявява срещу стила на управление на СДС и иска оставката на Иван Костов. Това води и до отстраняването му от поста председател на парламентарната комисия по национална сигурност. \r\nПрез месец януари 2001 г. създава \"Екип за изследване на политиката\" /ЕКИП/, в който се включват негови съмишленици, между които и синият депутат Илия Петров. НИС на СДС не може да се противопостави на новата формация, тъй като тя не противоречи на партийния устав – регистрирана е по закона за юридическите лица с нестопанска цел. \r\nПрез 2005 г. участва в преговорите за обединени действия на десните партии, инициирани от СДС, във връзка с предстоящите парламентарни избори. Включен е листите на ДПС (с лидер Ахмед Доган) и е избран за депутат в ХХХХ-то народно събрание от Хасково. \r\n1945 г. \r\nРоден е Димитър Калчев – министър на държавната администрация в правителството на Симеон Сакскобургготски. Завършва Висшия институт по машиностроене и електрификация и Висшата икономическа академия в Москва; специализира “Управление на общинските финанси” в университета в Северна Каролина, САЩ, и “Развитие на асоциацията на общините” в ААМР, Вашингтон. Работи в “Машиноекспорт” (София). От 1979 г. е ръководител на български обекти в Източна Африка. Главен инженер е на “Килиманджаро Машин Туулс”, Танзания (1981-1985 г.); заместник-генерален директор е и директор на КТМ - Русе (1986-1990 г.); заместник-директор е и директор на Пощенска банка (1991 г.) и на Кредитна банка (1992 г.). Кмет на Русе е от 1995 г. до 2001 г. До 2000 г. е председател на Националната асоциация на общините в България. Член е на изпълнителното бюро на Конгреса на местните и регионалните власти в Страсбург (от 1996 г.). \r\n1899 г. \r\nРоден е Георги Пецов – капитан I-ви ранг, началник щаб на българския флот от 1940 г.; командващ морски войски (14.09.1944 -25.12.1944 г.). \r\nД-р Георги Пецов е роден в гр. Габрово на 23 октомври 1899 г. Завършва Военното училище през 1920 г и като мичман II-ри ранг е изпратен на служба на корабите на ВМС и полицейската служба на р. Дунав. През 1924 г. е назначен за възпитател в Морското училище . След допълнителен тримесечен курс във Военното училище в София и конкурс, той е изпратен през 1927 г. с държавна стипендия в Хумболтовия университет. През 1931 г. защитава докторска дисертация на тема \"Произход и постоянство на наблюдаваните в Черно море циклони от 1889 до 1912 г.\", за което е удостоен с научните степени \"Магистър на свободните изкуства\" и \"Доктор по физика на морето\". С последната Г. Пецов става и доктор на Шведската кралска академия на науките и на Морската академия в Санкт Петербург. Той е първият български морски офицер, защитил докторска дисертация . \r\nВ периода 1931 - 1932 г. д-р Г. Пецов изучава и торпедно дело в торпедно-разузнавателното училище в Германия. След завръщането си в България заема различни командни длъжности - от командир на миноносец до началник - щаб на ВМС. През 1939/40 г., е назначен за началник на Морското училище в Созопол на Негово Величество. \r\nПрез 1946 г. преминава в запаса като капитан 1-ви ранг и е назначен за преподавател във Военноморското училище - Цикъл (катедра) \"Корабоводене и морска практика\", а от 1951 г. - и за началник на цикъла. През 1954 г. излиза от  \r\nпечат неговият учебник по океанография, който е първият в тази област и се ползва и понастоящем \r\nНеговите заслуги са преди всичко в комплексното обучение на морските специалисти - навигатори, утвърждаване на висшето морско образование наравно с другите висши граждански образования, въвеждане на новите методи и средства за наблюдение на атмосферата и морската акватория в българския военноморски флот. \r\n1898 г. \r\nРоден е Димитър Асенов Симидов – български писател, внук на Ф. Симидов. Участва в I-вата световна война. Завършва стоматология в Брюксел (1926 г.). След завръщането си в България се занимава със земеделие, след което се отдава на писателска работа. Публикува за първи път през 1915 г. в сп. “Смях”. Стиховете му са повлияни от символизма. Създава разкази и комедии със сюжети от градския бит. Пише приказки, разкази за деца и юноши, превежда над 150 книги от световната класика. Съчинения: “Стихотворения” (1923 г.), “Добромир Хриз” (1930 г.), “Беладин, царският син” (1931 г.), “Нал и Дамаянти” (1938 г.), “Тонко Късметлията” (1938 г.), “Прокурорът има думата” (1939 г.), “В плен на разбойниците” (1941 г.), “Вълшебните крила” (1941 г.), “Гарчо пъдарчето” (1941 г.), “Главчо с двете глави” (1941 г.), “Защо гаргата краде злато?” (1941 г.), “Надлъганият чорбаджия” (1941 г.), “Огнени пътеки” (1941 г.), “Перушан юнак” (1941 г.), “Село Кикендалево” (1941 г.), “Смъртната присъда” (1941 г.), “Трите девойки и д-р Фауст” (1941 г.), “Цар Магар” (1941 г.), “Изневярата на госпожа Лимончева” (1942 г.), “Гости от небето” (1943 г.), “Сокол - юнашка птица” (1944 г.), “Таралежът няма бодли” (1963 г., комедия), “Непобедени” (1968 г., роман), “Страници от един живот” (1978 г., спомени). Умира на 11 декември 1984 г. в София. \r\n1883 г. \r\nРоден е Николай Андреев Стоянов – български ботаник, академик (1938 г.), професор. Завършва Агрономическия факултет на Киевския политехнически институт и естествени науки в София и Мюнхен. Основател и диригент (1947-1962 г.) на Института по ботаника с ботаническа градина при БАН. Трудове: “Флора на България”, ч. I (1924 г.) и ч. II (1925 г.) (заедно с Б. Стефанов), “Лекции по земеделска ботаника” (1932 г.) и др. Секретар на Природонаучния клон на БАН (1949-1951 г.). Председател на Българското ботаническо дружество (1950-1965 г.). Директор на Ботаническия институт при БАН (1951-1960 г.) и главен научен секретар на БАН (1956-1965 г.). Съчинения: “Списък на растенията, които се срещат в България” (в съавт.) (1921 г.), “Житните растения на България” (в съавт.) (1921 г.), “Разпространение на средиземноморската растителност в Южна България и връзката й с тютюневата култура.” (1922 г.), “Флора на България”, “Разпространение и форми на диворастящите видове детелина в България” (1930 г.), “Растителността на дунавските ни острови и стопанското й използване” (1948 г.), “Учебник по растителна география. Основи на растителната география. Растителна география на Балканския полуостров и България” (1950 г.) и др. Умира на 9 октомври 1968 г. в София. \r\n1871 г. \r\nРоден е Панайот Христов Пипков – български композитор. Баща на Л. Пипков. През 1891 г. постъпва като актьор в драматичното отделение на Столичната драматично-оперна трупа (по-късно \"Сълза и смях)\". Учи музика в Миланската консерватория (1893-1894 г.). Диригент е на хора на Музикално дружество \"Гусла\" във Варна (1899 г.), ръководи Музикално-театрално дружество \"Лира\" в Русе (1899 г.), учител в Ловеч, където създава оркестър (1900 г.). В София ръководи самодейни хорове и оркестри, пише композиции. Участва в Балканската война (1912-1913 г.) като капелмайстор, ръководи музикален отдел при Народен театър в София, диригент е на Свободния театър, на хор \"Г. Кирков\" (1919 г.), хормайстор в Народната опера (1920-1921 г.), артист и музикант в Софийски драматичен театър (1923 г.) и капелмайстор на Градската духова музика към Столичната полиция (1924-1930 г.). Пише клавирни пиеси, хорови песни, детски оперети, пиеси за цигулка, опера, музика към драми. Автор на музиката на химна \"Върви, народе възродени\" (1901 г.), музика и либрето на първата българска оперета за деца \"Деца и птички\". Пише стихове и драми - \"Бойко\" (1892 г.), \"Деян\" (1901 г.), комедии - \"Невероятна случка\", \"Годежният букет\", \"Благотворителност\" и \"Пътуващи артисти\" (изгубени). Умира на 25 август 1942 г.  \r\n1864 г. \r\nРоден е Петър Георгиев Лолов – български офицер, генерал-майор. Участва в Сръбско-българската война (1885 г.) като доброволец в I-ви пехотен полк. Завършва Военното училище (1887 г.) и военноинженерна школа в Торино, Италия (1891 г.). Като военен инженер служи в инженерните войски като командир на 2-ра пионерна дружина и командир на жп дружина. През I-вата световна война (1915-1918 г.) е зам.-инспектор на инженерните войски. Уволнен от армията (1918 г.). Загива при атентата в църквата \"Св. Неделя\" в София на 16 април 1925 г. \r\n1848 г. \r\nРоден е Никола Сукнаров – български политик и държавник. Завършва право в Белград (1875 г.). До Освобождението (1878 г.) е учител в Разград и Свищов. По време на Временното руско управление в България е съдия в Свищовския окръжен съд, по-късно - в Русенския и Варненския апелативен съд. Привърженик на Либералната партия (до 1885 г.). Кмет на София (1883 г.). Министър на вътрешните работи (31 януари - 21 март 1885 г.). Народен представител (1880-1887 г.); председател на II-рото НС (29 ноември - 18 декември 1880 г.), подпредседател на II-ро (1880 г.) и на IV-то НС (1884 г.). След 1885 г. се оттегля от активна политическа дейност. Член на Върховния касационен съд. Редактор на в-к “Независимост” (1880-1881 г.). Умира на 10 октомври 1894 г. в София. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.21", "title": "Денят 21 ноември в българската история"}
{"url": "http://www.focus-news.net/news/2018/11/21/2592802/smolyan-v-zlatograd-shte-badat-otbelyazani-106-godini-ot-osvobozhdenieto-na-grada.html", "text": "В Златоград ще бъдат отбелязани 106 години от Освобождението на града. Това съобщиха от пресцентъра на  Община Златоград . В 15.30 часа в заседателната зала на Общината е предвидено тържествено заседание на Общински съвет - Златоград, посветено на Освобождението на града. От 16.30 часа ще се проведе церемония по поднасяне на венци и цветя пред паметниците и паметните плочи в града, която ще започне от лобното място на Делю хайдутин. От 17.30 часа на „Централен площад“ ще се започнат тържествен ритуал и проверка-заря, с участие на 101 Алпийски полк и Представителния духов оркестър на Военновъздушните сили - Пловдив. В 18.30 часа ще се състои коктейл в ресторант „Кристал“.", "date": "2018.11.21", "title": "Смолян: В Златоград ще бъдат отбелязани 106 години от Освобождението на града"}
{"url": "http://www.focus-news.net/news/2018/11/21/2592782/the-herald-scotland-nikola-stardzhan-iska-koalitsiya-s-dzheirami-korbin-za-da-spre-sdelkata-na-tereza-mey-za-brekzit.html", "text": "Никола Стърджън иска да формира парламентарна коалиция за „мек“ Брекзит с Джеръми Корбин, за да спре излизането на Великобритания от Европейския съюз, пише шонталнският всекидневник  The Herald Scotland .   \r\nПървият министър на Шотландия е заявила, че ако планът на Тереза Мей бъде отхвърлен от Камарата на общините, това ще доведе до перспективата за Брекзит без споразумение, което е „по-добрата алтернатива“.    \r\nСлед 30-минутен сърдечен разговор с лидера на лейбъристите обаче, тя се съгласи, че ще е предизвикателно и за нейната, и за неговата партия да се обединяват около съгласувана вече алтернатива, при това в седмиците преди „важния вот“ за сделката на премиера. И все пак тя е отговорила, че това е неин дълг да се опита да го направи.   \r\nПопитана около какво мнение може да се обединят, Стърджън е отговорила на репортерите: “На този въпрос трябва да намерим отговор в следващите две седмици; в края им ще ви отговоря. Онова, за което днес говорихме, е нашето единство около целта, на едно мнение сме, че сделката на премиера е лоша сделка и трябва да се гласува против нея; нужен ни е съюз около целта да не позволим това да се случи като лоша сделка или като „без сделка“ . \r\n“Следващата стъпка от тези дискусии трябва да е насочена към това около какво мнение опозицията може да се обедини. Има възможни опции: групата People’s Vote; митнически съюз/единен пазар. Всички те са на масата за преговори”, е мнението на шотландския премиер госпожа Никола Стърджън.  Ивелина Ватова", "date": "2018.11.21", "title": "The Herald Scotland: Никола Стърджън иска коалиция с Джеиръми Корбин, за да спре сделката на Тереза Мей за Брекзит"}
{"url": "http://www.focus-news.net/news/2018/11/21/2592796/parlamentat-shte-glasuva-ostavkata-na-vitsepremiera-valeri-simeonov.html", "text": "Парламентът ще гласува оставката на вицепремиера Валери Симеонов. Това предвижда седмичната  проектопрограма за работа на Народното събрание . На вниманието на депутатите се поставя проекторешение за персонални промени в състава на Министерски съвет, внесено от министър-председателя Бойко Борисов. В него се предлага народните представители да освободят Валери Симеонов от поста заместник министър-председател по икономическата и демографската политика и на негово място като вицепремиер да изберат Марияна Николова. Валери Симеонов подаде оставка на 16 ноември –  след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“. Оставката на Симеонов ще е петата в кабинета „Борисов“ 3 след тази на министрите Николай Петров, Николай Нанков, Валентин Радев и Ивайло Московски.  \r\nДепутатите ще разгледат промените в Закона за гражданското въздухоплаване на първо четене. Измененията са внесени от Министерски съвет. Първата група промени произтичат от европейски актове и създават мерки по прилагане на европейските регламенти в областта на въздухоплаването, както и се отстраняват констатирани несъответствия от Агенцията за авиационна безопасност на Европейския съюз. С втората група изменения се прецизират текстове, касаещи необходимостта от съгласуване на терминология и функции съобразно приложимите понятия в други закони и документите по Международната конвенция за гражданско въздухоплаване.  \r\nНародните представители ще се занимаят с промените в Закона за експортното застраховане, които ще бъдат подложени на второ гласуване. Промените касаят отпадането на Междуведомствения съвет по експортно застраховане като орган, който взема решения по приемане на краткосрочни и дългосрочни стратегии за подкрепа на износа на български стоки и услуги, осъществяване на български инвестиции в чужбина и изпълнение на проекти, свързани с износ на български стоки и услуги, включително в случаите на финансиране на проекти извън територията на Република България, да определя експозициите по държави. Идеята е той да бъде заменен с надзорен съвет на Българска агенция за експортно застраховане. \r\nПо предложение на председателя на Комисията по енергетика и депутат от ГЕРБ Делян Добрев ще бъде изслушан енергийният министър Теменужка Петкова за процедурата по избор на стратегически инвеститор за изграждането на АЕЦ „Белене“ и възможности за структуриране на проекта.  \r\nСлед пленарното заседание 6 парламентарни комисии ще проведат заседания. Комисията по вероизповеданията и правата на човека и Комисията по правни въпроси ще проведат съвместно заседание, на което ще разгледат годишния доклад на министъра на правосъдието по изпълнението на решенията на Европейския съд по правата на човека по дела срещу Република България през 2017 г.", "date": "2018.11.21", "title": "Парламентът ще гласува оставката на вицепремиера Валери Симеонов"}
{"url": "http://www.focus-news.net/news/2018/11/21/2592807/nimh-v-tri-oblasti-e-obyaven-oranzhev-kod-a-v-ostanalata-chast-ot-stranata-zhalt-za-dazhd-snyag-i-poleditsi.html", "text": "В три области е обявен оранжев код, а в останалата част от страната - жълт за дъжд, сняг и поледици. Това сочи справка на сайта на  Националния институт по метеорология и хидрология (НИМХ)  при БАН. Оранжевият код важи за областите: Стара Загора, Хасково и Кърджали. Там се очакват значителни валежи от дъжд със сумарни количества за денонощието между 30 и 50 л/кв. м.  \r\nВ областите: София-град, София-област, Перник, Кюстендил, Благоевград, Пазарджик, Смолян, Пловдив, Сливен, Ямбол, Търговище, Разград, Силистра, Шумен, Добрич, Варна и Бургас, е в сила жълта степен на опасност за валежи от дъжд. Там също се очакват значителни количества – между 20 и 30 л/кв. м. \r\nВъв Видин, Монтана, Враца, Плевен, Ловеч, Габрово, Велико Търново и Русе е обявен жълт код за валежи от дъжд, сняг и поледици.  Там се очакват значителни валежи от дъжд с количества до 20-25 л/кв. м. Ще има и условия за образуване на поледици.", "date": "2018.11.21", "title": "НИМХ: В три области е обявен оранжев код, а в останалата част от страната - жълт за дъжд, сняг и поледици"}
{"url": "http://www.focus-news.net/news/2018/11/21/2592803/denyat-21-noemvri-v-svetovnata-istoriya.html", "text": "Далеч назад в историята, в отговор на организираната от Англия морска блокада на Франция, Наполеон Бонапарт издава Берлинския декрет, с който е обявена континентална блокада на Англия. Годината е 1806.  \r\nВ 1620 година в Северна Америка стъпват първите колонизатори - автори на първата американска Конституция. Във Филаделфия е открит първият театър в Северна Америка (1766 година). В годината на Френската революция (1789) на тази дата Северна Каролина става 12-ият щат на САЩ.  \r\nПрез 1994 година НАТО извършва военен удар срещу контролирани от босненските сърби зони в Хърватия - това е най-голямата атака от този род в 45-годишната история на Алианса. На същата дата, но през 2002 година, на срещата в Прага България получава покана за членство в Пакта. \r\nМеждународен ден е на болните от муковисцидоза.  \r\n2017 г.  \r\nНай-малко 50 души са убити в самоубийствен атентат в Североизточна Нигерия срещу джамия в град Муби при сутрешната молитва. \r\n2017 г. \r\nВулканът Агунг в Бали изригва за първи път от 50 години. \r\n2017 г. \r\nПрезидентът на Зимбабве Робърт Мугабе подава оставка. Когато председателят на Националното събрание, долната камара на законодателния орган, Джейкъб Муденда обявява новината пред депутатите, в залата избухва бурен възторг. \r\n2016 г. \r\nЗагиват 32, а други 80 са ранени при самоубийствен бомбен атентат в джамия в Кабил шиити, Афганистан. \r\n2016 г. \r\nКола-бомба в Бенгази убива три деца и ранява 20 други. \r\n2016 г. \r\nЯпонйски войници се приземяват в Южен Суда, за да се подпомогнат мироопазващите операции на ООН. Това е първото подобно действие на Япония след Втората световна война. \r\n2015 г. \r\nЗа 4 дни руските военновъздушни сили са изстреляли 101 ракети от кораби в Каспийско и Средиземно море и от ракетоносци на стратегическата авиация. Атакувани са над 820 обекта и са хвърлени 1400 бомби. Унищожени са 15 обекта за съхраняване и за преработка на нефт, включително 525 автоцистерни. „Ислямска държава“ губи по 1.5 млн. долара дневно от осуетяване на доставка от 60 хиляди тона нефт ежедневно на черния пазар. \r\n2014 г.  \r\nЧума обхваща 16 населени места в седем региона на Мадагаскар. Смъртните случаи са 40, като са регистрирани още 80 заразени. \r\n2012 г. \r\nСъветът на Европейския съюз и Европейският парламент. Приемат следните директиви: \r\n1. Директива 1999/32/ЕО на Съвета по отношение на съдържанието на сяра в корабните горива \r\n2. Директива 2012/34/ЕС на Европейския парламент и на Съвета от 21 ноември 2012 година за създаване на единно европейско железопътно пространство (текст от значение за ЕИП). \r\n2011 г. \r\nВ Камбоджа започва съдебен процес срещу лидерите на червените кхмери Нуон Че, Кхиеу Сампхан и Йенг Сари. Обвиненията срещу тях включват геноцид и престъпления срещу човечеството. \r\n2011 г. \r\nЕгипетското правителство подава оставка след ескалацията на ожесточените сблъсъци в столицата Кайро и на други места в страната. За няколко дни загиват 34 души. \r\n2006 г. \r\nИма взрив в полската каменовъглена мина „Халемба” на 1030 м дълбочина и загиват 23 миньори. \r\n2004 г. \r\nПри манипулиране на изборите за президент на Украйна Виктор Янукович е обявен за победител, което дава начало на масовите протести, известни като Оранжевата революция.  \r\n2004 г. \r\nСтраните от Парижкия клуб опрощават 80% (около $100 милиарда) от външния дълг на Ирак. \r\n2000 г. \r\nФренският съд задължава американския интернет портал Yahoo да блокира достъпа за френски потребители on line аукционна си. Причината за това решение са многочислените продажби на предмети с фашистка символика. \r\n1999 г. \r\nИзлита първият китайски безпилотен космически кораб, наречен \"Шънчжоу\" (Кораб на Бога). Спускаемият апарат на кораба, изстрелян с ракета-носител „Големият поход“, се приземява в автономния район Вътрешна Монголия. Изстрелването на „Шънчжоу“, който е в орбита в продължение на 21 часа и прави 14 обиколки на Земята. \r\n1996 г.  \r\nТози ден е обявен от ООН за Световен ден на телевизията. \r\n1995 г. \r\nВъв военновъздушната база Райт-Петърсън край Дейтън, Охайо се подписва Дейтънският мирен договор (Дейтънско споразумение). С него официално се поставя край на четиригодишната гражданска война в Босна и Херцеговина. \r\nДейтънското споразумение е резултат от Дейтънската конференция, състояла се от 1 ноември до 21 ноември 1995 г. В конференцията участват президентът на остатъчна Югославия - Слободан Милошевич, президентът на Хърватия - Франьо Туджман, президентът на Босна и Херцеговина - Алия Изетбегович, главният преговарящ от американска страна - Ричард Холбрук, и генерал Уесли Кларк. Споразумението се подписва в присъствието на държавния секретар на САЩ Уорън Кристофър. \r\nНа 14 декември 1995 г. в Елисейския дворец в Париж тримата президенти подписват официалното споразумение. \r\nС Дейтънското споразумение е договорено политическото деление на Босна и Херцеговина. \r\nСпоразумението се осъществява чрез мандата на ООН, използващ ръководени от НАТО многонационални сили - АйФОР (Силите за прилагане на мирното споразумение), които от 20 декември 1995 г. включват в себе си и Силите за защита на ООН. Година по-късно тези сили се трансформират в Стабилизационните сили ЕСФОР. В края на 2004 г. командването на силите преминава от НАТО към Европейския съюз. \r\nЮгославия потвърждава, че няма териториални претенции към Босна и Херцеговина, когато на 13 ноември 2002 г. Скупщината на Съюзна Република Югославия ратифицира споразумението от Дейтън. \r\nВ края на 2003 г. представители в Европейския парламент и европейски политици повдигат в Страсбург въпроса за ревизия на Дейтънското споразумение. Според върховния представител на ООН в Босна и Херцеговина - Педи Ешдаун Дейтънското споразумение е основа, а не окончателно решение за Босна и Херцеговина, и че евентуални изменения би трябвало да произлязат от самата Босна и Херцеговина. \r\n1994 г. \r\nНАТО нанася военен удар срещу контролирани от босненските сърби зони в Хърватия - най-голямата атака от този род в 45-годишната история на пакта. \r\nСамолети на НАТО нанасят удар по летището Удбина в окупираната от сърбите част на Хърватия в отговор на предприети от това летище нападения срещу цели в района на Бихач в Босна и Херцеговина. Използвани са лазерни УАБ за разрушаване на пистата и позиции на ПВО. \r\n1990 г. \r\nНа търг, проведен от британската аукционна къща “Кристи”, цигулка на Страдивари е продадена за сумата 1 572 850 долара. До този момент тази цена е рекордна за музикален инструмент. \r\n1990 г. \r\nАнтонио Страдивари е италиански майстор на цигулки (лютиер), ученик на Н. Амати. През 1667 г. открива собствена работилница в Кремона. Най-добрите си цигулки създава в периода 1704-1725 г. Изработва също виолончела и алти. \r\n1974 г. \r\n19 души са убити, а повече от 180 са ранени в Бирмингам, когато няколко бомби избухват в две обществени заведения. Отговорността за взривовете поема Ирландската републиканска армия (ИРА). \r\nСъздадена през 1969 г. като тайно въоръжено крило на Шин Фейн, целите на ИРА са изтегляне на британските въоръжени сили от Ирландия и обединение на страната. Организацията извършва терористични атаки до прекратяването на огъня през 1997 г. През 1998 г. се съгласява да се разоръжи съгласно белфастките споразумения, които са основополагащи за мира в Северна Ирландия. Поради разногласието в ИРА по въпроса за подкрепата на мирния процес, през 90-те години на XX век от организацията се отделят две нови радикални фракции - Continuity IRA (CIRA) и Real IRA (RIRA). \r\nТрадиционните дейности на ИРА включват бомбени атентати, политически убийства, отвличания, наказателни побои, изнудвания, контрабанда и обири. \r\n1973 г. \r\nТози ден е обявен за Световен ден на приветливостта (World Hello Day). Поводът за създаването му е войната между Египет и Сирия от една страна и Израел от друга (Война от Йом Кипур – от 06 до 26 октомври 1973 г.) \r\n1944 г. \r\nСедми пехотен полк на 4-та пехотна дивизия и част от Бронираната бригада освобождават Вучитрън (Сърбия). \r\n1942 г. \r\nОткрита е магистралата между Аляска и Канада. \r\nСлед бомбардировките на Пърл Харбър през декември 1941 г. американските военни считат, че Аляска и Алеутските острови са първата дефанзивна линия на северноамериканския континент. Няколко летища в Северна Канада и Аляска осигуряват известна сигурност, но правителството смята за необходим достъпът до тях и по суша. Американците отправят молба до канадското правителство да построят магистрала. След няколко месеца на 21 ноември официално е открита магистралата Алкан от Доулсън Крийк, Британска Колумбия до Феърбанкс, Аляска. \r\n1937 г. \r\nАдолф Хитлер открива първия аутобан в Германия. \r\n1916 г. \r\nВ Егейско море торпедо улучва английския кораб “Британик”, в резултат на което загиват 40 души. \r\n1911 г. \r\nВ Щип ВМРО извършва атентат, при който е убит човек. Последвалите османски репресии (23 убити и 423 ранени) създават антитурски настроения в балканските държави и подтикват преговорите за формирането на Балканския съюз. \r\n1905 г. \r\nВ Русия от емиграция се завръща Владимир Ленин. \r\nЛенин е руски политик, общественик, публицист, философ, държавник; създател и теоретик на болшевизма. От 1900 г. е емигрант в Германия, а след това в Швейцария, където заедно с Г. В. Плеханов издава в-к \"Искра\". През 1902 г. създава РСДП. След Манифеста от 17 октомври 1905 г. в Русия се създават условия за реформи и либерализация на обществения живот и Ленин се завръща в Русия. От 1905 г. до 1907 г. живее в Санкт Петербург; след което е изгонен отново за противодържавна дейност. След свалянето на Николай II и обявяването на Руската република, с помощта на германското разузнаване Ленин се завръща в Русия (3.04.1917 г.). В началото на октомври 1917 г. пристига в Санкт Петербург и организира въоръжения преврат (25 октомври 1917 г.), с който болшевиките завземат властта в Русия. Ленин възглавява болшевишкото правителство; по негова заповед на 6 януари 1918 г. е разпуснато законно избраното чрез свободни и демократични избори Учредително събрание. След няколко часа ЦИК приема декрет за разтурянето му. \r\n1894 г. \r\nВ хода на първата Японско-китайска война, японците превземат Порт Артур. \r\nПорт Артур е руското име на китайския град Люшун (Lusun), разположен в южния край на Ляодунския п-в, на брега на Жълто море. Пристанищен град и военноморска база в Китай. Пристанището се използва само за военни цели, не се допускат търговски съдове от други държави. Акваторията на пристанището се състои от външен рейд, западен и източен пристан. Общата дължина на пристанищната линия е около 2 км. Дълбочината до кейовете е 7-9 м, а на котвените места във външния рейд 15-36 м. Военноморската база може да осигури базиране на всички видове военни кораби и контролиране на морските комуникации в северната част на Жълто море. През 1898 г. Русия получава целия Ляодунски п-в под наем за 25 год. заедно с Порт Артур. След Руско-японската война (1904-1905) правата на Русия са отстъпени на Япония. След 1945 г. по договор СССР получава право да използва Порт Артур като военноморска база за 30 год. и построява много нови съоръжения. През 1955 г. СССР предава цялата база на Китай. \r\n1877 г. \r\nАмериканецът Томас Едисон обявява за изобретения от него фонограф, който патентова три месеца по-късно. Изобретението представлява апарат за записване и възпроизвеждане на звуци. \r\nТомас Алва Едисон е американски изобретател в областта на електротехниката и предприемач. Роден е на 11 февруари 1847 г. Основател е на големи електротехнически компании. Без образование е; ходи на училище без да завърши. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си, заселва се в Нюарк (щ. Ню Джърси) и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щ. Ню Йорк) (1876-1888 г.), където създава голяма лаборатория и работилници. По това време усъвършенствува телефона на Ал. Бел и създава фонограф (грамофон), предлага и внедрява електрическа лампа с нажежаема жичка (1879 г.) и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и много др.); експериментира електрификацията на железниците; разработва електромагнитната сепарация на железни руди; открива термоелектронната емисия (1883 г.). Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползуване (1882 г.). До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенствува фонограма и кинокамерата, създава апарат за записване на телефонни разговори. Изобретява ЖП спирачка, желязно-никелов акумулатор и др. Автор е на повече от 1 000 изобретения. Умира на 18 октомври 1931 г. \r\n1818 г. \r\nРуският император Александър I предлага създаването еврейска държава в Палестина. \r\nЕвреите са основното население на Палестина до първите векове сл. Хр., а по-късно след разрушаването на Ерусалим (70 г.) евреите се разселват по цяла Европа. Въпреки гоненията, на които са подложени през средновековието, успяват да запазят народностната си принадлежност. През 1937 г. наброяват около 17 милиона души. През Втората световна война са подложени на геноцид, хитлеристите избиват около 6 милиона евреи. През 1948 г. се образува еврейската държава Израел. \r\n1806 г. \r\nНаполеон издава Берлинския декрет, с който обявява континентална блокада на Англия. Тази стъпка е предприета в отговор на организираната от Англия морска блокада на Франция. \r\n1789 г. \r\nСеверна Каролина става ХІІ-тия щат на САЩ. \r\nСеверна Каролина е щат в югоизточната част на САЩ на атлантическото крайбрежие. Площта й е 136 420 кв. км. Население - 8,683,242 жители. (2005 г.). Административен център - гр. Роли. Щатът е бил една от тринадесетте оригинални английски колонии. \r\n1783 г. \r\nВ небето над Париж се издига първият балон с горещ въздух с хора на борда, конструиран от братята Монголфие. На борда са физикът Жан Дьо Розие и маркиз Франсоа д’Арлан. Те достигат височина 1000 метра, като остават във въздуха 25 минути и прелитат 9 километра. \r\n1766 г. \r\nВъв Филаделфия е открит първият театър в Северна Америка. \r\n1673 г. \r\nПолската войска на Ян Собески завзема украинската крепост Хотин като разгромява турската армия на Хюсейн паша. \r\nЯн Собески е полски крал от 1674 г. до 1696 г. Проявява се като талантлив военачалник във войната с Швеция (1653-1660 г.), разбива турските войски при Хотин (1673 г.) и при Виена (12 септември 1683 г.). \r\n1620 г. \r\nВ Северна Америка пристигат първите колонизатори. Те провъзгласяват първата американска конституция. \r\nПилигримите са първите английски колониалисти, които се заселват в Нова Англия (New England), днешен Масачузетс. На 16 септември 1620 г. корабът “Мейфлауър” отплава от Плимут, Англия на път за Новия свят. На борда пътуват 102 души екипаж, като пътуването трае 66 дни. След като акостират, преди да стъпят на брега, мъжете подписват съглашение, наречено “Мейфлауър Компакт” – правила, които да съблюдават докато основат новата общност. Подписаният договор служи за официална конституция на колонията Плимут за много години. На тази дата умират :  \r\n1928 г. \r\nУмира Херман Зудерман – германски писател. Роден е на 30 септември 1857 г. в Матцикен, Източна Прусия. Един от най-видните представители на натурализма в немската литература. Автор на драмите \"Чест\" (1889 г.), \"Гибелта на Содом\" (1891 г.), \"Родина\" (1893 г.), които показват моралното разложение на светското общество, разпадането на семейството и съдбата на художника. В по-късните драми на Зудерман - \"Щастие в ъгъла\" (1896 г.), \"Да живее животът\" (1902 г.), обществено-критичните тенденции намаляват. Автор на исторически и символистични пиеси: \"Обречени от смъртта\" (1897 г.), трагедията \"Йоан Кръстител\" (1898 г.), драмата \"Деца на брега\" (1910 г.) и др.; на романи: \"Госпожа Грижа\" (1887 г.), \"Минало\" (1894 г.); на еротичната повест \"Сватбата на Йоланта\" (1892 г.); на разкази. \r\n1916 г. \r\nУмира Франц Йосиф І – австрийски император от 2 декември 1848 г., от династията Хабсбурги. Роден е на 18 август 1830 г. Брат е на Максимилиан. През 1849 г. с помощта на Русия потушава унгарската революция и възстановява абсолютизма. Води неуспешни войни с Франция и Сардиния (1859 г.), с Прусия и Италия (1866 г.). Чрез отстъпки на унгарската аристокрация преобразува държавата в двуединна монархия Австро-Унгария; коронясан е за унгарски крал (1867 г.). Сключва съюз с Германия (1879 г.), от 1882 г. - Троен съюз (с присъединяването на Италия). През 1887 г. тайно одобрява кандидатурата на Фердинанд Кобург Гота за българския престол и подкрепя антируския курс на Стамболовия режим (1887-1894 г.). В началото на ХХ в. изпада под влиянието на най-агресивните кръгове на империята и с подкрепата на Германия засилва експанзионистичните действия на Балканите. В курса на тази политика Франц Йосиф I провъзгласява (1908 г.) анексията на Босна и Херцеговина (дотогава владения на Турция). След убийството на престолонаследника Франц Фердинанд в Сараево (28 юни 1914 г.) започва I-вата световна война, сложила край на Австро-унгарската империя и на Хабсбургската династия. \r\n1875 г. \r\nУмира Фридрих Алберт Ланге (Lange) – германски философ, професор. Роден е на 28 септември 1828 г. във Валд, близо до Золинген. Близък сподвижник на А. Бебел. Най-важното му съчинение е \"История на материализма\" (1866 г.). Автор е на книгата \"Работническият въпрос\". \r\n1870 г. \r\nУмира Карел Яромир Ербен (Erben) – чешки поет, фолклорист и историк. Роден е на 7 ноември 1811 г. в Милетин. Завършва Пражкия университет. От 1848 г. е депутат. От 1851 г. заема длъжността пражки архивариус. В своята поезия използва мотиви от чешкия фолклор (сборник балади \"Букет от народни повести\", 1853 г.), чешки, руски, украински приказки (\"Сто простонародни славянски приказки в оригинален текст\", 1865 г.). Ербен е неуморим събирач и пропагандист на чешкия фолклор. Издава сборник \"Чешки народни песни\" (3 т., 1842-1845 г.), \"Простонародни чешки песни и пословици\" (1864 г.). Публикува редица документи, отнасящи се до историята на Чехия (между които сборник с грамоти по чешка история до средата на ХIII в.) и други славянски народи; паметници на старата чешка литература (\"Сборник дипломатически документи и исторически грамоти от Бохемия и Моравия\", ч. I, 1855 г.; \"Пражката хроника на Бартош\", 1851 г., съчинения на Томаш Щитни, 1852 г., Ян Хус, 3 т., 1865-1868 г., и др.). Върху много от стиховете му пишат музика А. Дворжак, К. Бендл, З. Филих. Превежда на чешки език редица произведения на руската средновековна литература (т. нар. летописи на Нестор, 1867 г., \"Слово о полку Игореве\", 1869 г., \"Задонщина\", 1869 г., и др.), издава произведения от епохата на хуситските войни. Привърженик на панславизма. \r\n1811 г. \r\nУмира Хенрих фон Клайст (Kleist) – германски писател. Роден е на 18 октомври 1777 г. във Франкфурт на Одер. В произведенията си се опитва да съчетае моменти от жизнената достоверност с ирационалното и патологичното в постъпките на героите. В някои от комедиите му се срещат елементи на социална сатира. В навечерието на освободителното движение против Наполеон I се обръща към национално-патриотичните проблеми: стихотворения, драмата “Битката на Херман” (1808 г.), възванието “Катехизис на немците” (1809 г.). Прославя героизма на немските рицари (драмата “Принц Фридрих Хомбургски”, 1810 г.). Неговите “Новели” (1810-1811 г.) се характеризират с напрегнат драматизъм и са чужди на романтичната идеализация на героите. В произведенията му има много хуманизъм. \r\n496 г. \r\nУмира Свети Геласий І (V в.) – римски папа (1 март 493 г. – 21 ноември 496 г.), първият, титулуван “викарий на Христа” на събора в Рим (395 г.). Автор е на често цитираната през Средновековието доктрина за отношенията между светската и църковната власт, развита в писмо до император Анастасий I (491-519 г.). Според папата светът се управлява от 2 власти - свещената власт на духовенството, чийто център е папата, и светската, която е в ръцете на императора. И двата вида власт са осветени от Бога, независими са, но духовната власт има предимство, защото се грижи за спасението на светската. Геласий защитава римското върховенство и в отношенията с Константинопол, за което му помагат добрите връзки с Теодорих (493-526 г.), владетел на Италия и крал на остготите. Геласий не признава спорното ХХVІІІ-мо правило от събора в Халкидон, което изравнява статута на Константинопол и Рим, и поддържа Акакиевата схизма (484 г.). На тази дата са родени :  \r\n1965 г. \r\nРодена е Бьорк – исландска поп певица и актриса. Учи класическо пиано още като дете, първата й изява е по Исландското радио с песента \"I love to love\". На 11 години записва първия си албум. До 1992 г. (когато се премества да живее в Лондон) Бьорк записва много песни, които обаче са популярни в границите на нейната родина. В Лондон певицата се запознава с Нел Хупър, продуцент, който работи със \"Soul II Soul\" и \"Massive Atack\". През 1993 г. в резултат от това сътрудничество Бьорк записва песента \"Human Behavior\". \"Debut\" е албумът, който извежда певицата на световната сцена и я прави една от най-забележителните изпълнителки на 90-те години на ХХ в. Албумът става златен в САЩ и платинен в Англия. През 1995 г. записва албума \"Post\", който също става златен в САЩ и носи на Бьорк втора Британска награда след \"Debut\". През пролетта на 2000 г. тя печели награда за \"най-добра актриса\" в Кан за ролята й във филма на Ларс фон Трир \"Танцьорка в мрака\". Дискография: \"Bjork\" (1977 г.), \"Gling Glo\" (1990 г.), \"Debut\" (1993 г.), \"Post\" (1995 г.), \"Telegram\" (1996 г.), \"Homogenic\" (199 г.), \"Selmasongs: Music from the Motion Picture…\" (2000 г.), \"London Times\" (2001 г.), \"Vespertine\" (2001 г.). \r\n1941 г. \r\nРоден е Франко Неро (Франко Спаранеро) – италиански актьор. В киното е от 1964 г. (\"Челестина\"). Утвърждава се с добре изградени роли, както в политическото, така и в зрелищно-развлекателното кино. Снима се в Италия, САЩ, Франция, Испания, Югославия, Русия, Германия. Филмографията му е пъстра и богата: \"Библията\" (1965 г.), \"Джанго\" (1965 г.), \"Познавах я добре\" (1965 г.), \"Денят на кукумявката\" (1967 г.), \"Тихо място на село\" (1968 г.), \"Битката при Неретва\" (1969 г.), \"С нам и Бог\" (1969 г.), \"Тристана\" (1970 г.), \"Изповедта на полицейския инспектор пред прокурора на републиката\" (1971 г.), \"Следствието приключи - забравете!\" (1972 г.), \"Полицията обвинява, законът оправдава\" (1973 г.), \"Убийството на Матеоти\" (1973 г.), \"Господарите\" (1975 г.), \"Триумфалният марш\" (1976 г.), \"Валентино\" (1976 г.), \"Командосите от Навароне\" (1978 г.), \"Червените камбани\" (1981-1982 г.), \"Страхиня Банович\" (1981 г.), \"Керъл\" (1982 г.), \"Последните дни на Помпей\" (ТВ, 1983), \"Законът на любовта\" (1983 г.), \"Гарибалди\" (ТВ, 1987 г.), \"Годениците\" (ТВ, 1988 г.), \"Умирай трудно-2\" (1990 г.), \"Разказ за прокобата\" (1992 г.), \"Играчът\" (1992 г.), \"Джонатан на мечките\" (1993 г.), \"Италианците идват\" (1996 г.), \"Мафия\" (ТВ, 1997 г.), \"Убийството на Версаче\" (1998 г.), \"Бандити\" (1999 г.), \"Гласът на кръвта\" (1999 г.), \"Ветровете на страстта\" (2000 г.), \"Спяща съпруга\" (2001 г.), \"Кодът “Омега”-2\" (2001 г.), \"Бял дим\" (2002 г.). \r\n1937 г. \r\nРоден е Ференц Коша - унгарски режисьор. Завършва Будапещенската висша театрална и филмова школа през 1963 г. В късометражните си филми проявява интерес към образните ефекти, като цели лирична метафоричност в интерпретацията на темата: “Светлина” (1962 г.), “Бележки върху историята на едно езеро” (1962 г.). В игралното кино се налага със смелата си гражданска позиция и с ярко професионално майсторство, като акцентира на отговорността на отделната личност пред обществото и историята - “10 000 слънца” (1967 г.), “Присъда” (1970 г.), “Извън времето” (1973 г.), “Снегопад” (1974 г.), “Призвание” (1977 г.), “Мач” (1981 г.), “Герника” (1983 г.), “Трънчета под ноктите” (1987 г.). \r\n1922 г. \r\nРодена е Мария Казарес – френска актриса с испански произход. През 1936 г., в началото на Гражданската война в Испания, емигрира във Франция. През 1942 г. завършва Парижката консерватория за драматично изкуство. В киното дебютира като студентка, играе в театрите “Ателие”, “Комеди Франсез” и “Театър насионал популер”, където партнира на Жерар Филип. Участва в 13 филма. След 1950 г. играе само в театъра. Има потенциал за трагична актриса - “Децата на рая” (1945 г.), “Дамите от Булонския лес” (1945 г.), “Пармският манастир” (1948 г.), “Схватки” (1948 г.), “Орфей” (1950 г.), “Сянка и светлина” (1956 г.), “Завещанието на Орфей” (1960 г.), “Монахинята мюсюлманка” (1974 г.), “Кръв и пясък” (1987 г.), “Нечия друга Америка” (1995 г.). Умира на 22 ноември 1996 г. \r\n1920 г. \r\nРоден е Ян Френкел – украински композитор, певец и пианист. Завършва Киевската консерватория - специалност цигулка (1938-1941 г.), свири в различни оркестри. Първата си песен - “Години”, композира едва през 1960 г. Песните му са едни от най-популярните в съветската естрада: “Калина алена” (1963 г.), “Руско поле” (1967 г.), “Жерави” (1969 г., първи изпълнител М. Бернес), “Студентска попътна”, “Уча се да свиря на китара” (1978 г.), “Мои български приятели” (1979 г.). За първи път Френкел посещава България през 1966 г. Особено близки са творческите му контакти с България след 1976 г. (между 1979 и 1987 г. “Балкантон” издава 6 авторски албума на композитора). Гостува на фестивала “Ален мак”. Пише музиката към 60 филма, между които и българо-съветските филми “Бягаща по вълните” и “Войникът от обоза”. \r\n1854 г. \r\nРоден е Бенедикт XI (маркиз Джакомо де ла Киеза) – папа (3.09.1914 г.-22.01.1922 г.), известен с прякори \"момченцето\", \"клирика - двете пезети\", \"папата-бош\". Става кардинал през 1913 г. По време на Първата световна война заема пацифистки позиции, но симпатиите му са на страната на Централните сили. След войната се опитва да осигури мир, разбирателство и хармония в Полша и Русия. Съдейства за осигуряване независимостта на прибалтийските държави. \r\n1848 г. \r\nРоден е Никола Сукнаров – български политик и държавник. Завършва право в Белград (1875 г.). До Освобождението (1878 г.) е учител в Разград и Свищов. По време на Временното руско управление в България е съдия в Свищовския окръжен съд, по-късно - в Русенския и Варненския апелативен съд. Привърженик на Либералната партия (до 1885 г.). Кмет на София (1883 г.). Министър на вътрешните работи (31 януари - 21 март 1885 г.). Народен представител (1880-1887 г.); председател на II-рото НС (29 ноември - 18 декември 1880 г.), подпредседател на II-ро (1880 г.) и на IV-то НС (1884 г.). След 1885 г. се оттегля от активна политическа дейност. Член на Върховния касационен съд. Редактор на в-к “Независимост” (1880-1881 г.). Умира на 10 октомври 1894 г. в София. \r\n1798 г. \r\nРоден е Жером Адолф Бланки – френски публицист и икономист, професор по политическа икономия, член на Академията за обществени и политически науки (1838 г.). Брат на Л. О. Бланки. Депутат. Автор на стопански и социалнополитически студии за Великобритания, Франция, Испания и др. След зверствата, извършени от турските башибозуци в Пиротско, Нишко и Лясковско при потушаване на въстанието през 1841 г., Бланки е изпратен от френското правителство да направи анкета. Изследванията си Бланки излага в книгата \"Пътувания до България\" (1843 г.), в която дава ценни сведения за икономическото и социалното положение на българския народ; запознава Европа с неговите проблеми. Умира на 28 януари 1854 г. \r\n1768 г. \r\nРоден е Фридрих Шлайермахер – германски протестантски теолог и философ. Учи в университета в Хале. Проповедник (от 1794 г.), живее в Берлин (1796-1802 г.). Професор в Хале (1804-1806 г.), в Берлин (от 1810 г.), секретар на философското отделение на АН (от 1814 г.). Споделя възгледите на йенските романтици. Защитава романа на Шлегел “Люцинда” в “Доверителните писма за “Люцинда” (1800 г.). В “Речи за религията” (1799 г.) и “Монолози” (1800 г.) създава цялостна представа за религиозно-естетическото световъзприемане в духа на ранния романтизъм. Според него личното вътрешно преживяване е основа на религията, която той определя като “съзерцание на универсума”, а по-късно - като чувство на зависимост от безкрайността. Автор на трудове по философия (“Диалектика”, 1804 г.), етика, протестантска догматика. Прави класически превод на Платон на немски език Шлайермахер оказва значително влияние върху либералния протестантизъм на ХIХ в., върху развитието на историята на философията в Германия. Умира на 12 февруари 1834 г. в Берлин. \r\n1694 г. \r\nРоден е Франсоа-Мари Аруе, известен като Волтер – френски поет, писател, историк и философ. Посещава Англия, Прусия, където е гост на крал Фридрих II. Прекарва по-голямата част от живота си във Ферне, близо до Женевското езеро. Борави с всички литературни видове и създава разнообразно литературно творчество. Автор е на трагедии (\"Заира\", \"Меропа\", \"Мохамед\"), исторически трудове (\"История на Карл ХII\", \"Векът на Людовик ХIV\" и др.), повести (\"Кандид\", \"Задиг\", \"Микромегас\" и др.), на критически съчинения (\"Храмът на вкуса\", \"Забележки върху Мислите на Паскал\"), епопеи (\"Хенриада\", \"Поема на Фонтеноа\"), философски трудове (\"Философски писма\", \"Философски речник\", \"Опит върху нравите\" и др.). Волтер упражнява голямо литературно и социално влияние. Стилът му се отличава с яснота, елегантност, чистота и точност. Умира на 30 май 1778 г. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.21", "title": "Денят 21 ноември в световната история"}
{"url": "http://www.focus-news.net/news/2018/11/21/2592809/narodnite-predstaviteli-ot-pg-na-bsp-za-balgariya-shte-se-sreshtnat-s-grazhdanite-ot-burgaska-i-yambolska-oblast.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. Депутатите ще са в Бургаска и Ямболска област. Това съобщиха от пресцентъра на  Националния съвет на БСП.  Срещи в област Бургас \r\nОт 18.00 часа  в залата на х-л \"Бургас\" в Бургас народните представители от ПГ на \"БСП за България\" Светла Бъчварова, Радослав Стойчев, Стефан Бурджев и Даниел Йорданов ще се срещнат със земеделските производители. \r\nОт 17.30 часа в Малко Търново в клуба на пенсионера народните представители от ПГ на \"БСП за България\"  Жельо Бойчев, Чавдар Велинов и Димитър Стоянов ще разговарят с жители на общината. \r\nОт 17.30 ч., в читалище \"Отец Паисий\", в Созопол, пред жителите на града \"Визия за България\" ще представят народните представители от ПГ на \"БСП за България\" Георги Йорданов, Таско Ерменков и Иван Ченчев. \r\nОт 17.30 часа читалище \"Просвета\" в град Сунгурларе депутатите Весела Лечева, Веска Ненчева и Георги Андреев ще разговарят с хората от града. \r\nОт 16.00 часа в с. Люляково народните представители Валентина Найденова и Кольо Милев ще представят Визията в читалището на селото. По - късно, от 18.00 часа те ще разговарят с жителите на с. Просеник в читалището на селото. \r\nОт 17.30 часа в зала \"Мелсас\", в Несебър секретарят на  ПГ на \"БСП за България\" Филип Попов и народните представители Кристина Сидорова,  Красимир Янков и Георги Стоилов ще разговарят с жители на морската община. Срещи в област Ямбол \r\nот 18.00 часа в Кукления театър, в град Ямбол зам.-председателите на ПГ на \"БСП за България\" Георги Свиленски и  Крум Зарков, секретарите на групата Кристиан Вигенин и Ирена Анастасова, и  народният представител Николай Пенев ще представят \"Визия за България\" пред жители на областния град. \r\nОт 15.30 часа в читалището на село Войника народните представители от Антон Кутев и Донка Симеонова ще разговарят с хората от селото. По-късно, от  17:00 ч. те ще се срещнат с жителите на град Стралджа. Срещата ще се проведе в клуба на пенсионера. \r\nВ 13.00 часа в читалището на село Болярово депутатите Светла Бъчварова, Радослав Стойчев, Стефан Бурджев и Даниел Йорданов ще се срещнат със земеделски производители. \r\nОт 15.30 часа  в читалището  на  село Мамарчево ще започне срещата на  зам.-председателя на ПГ на \"БСП за България\" Крум Зарков с жители на селото. \r\nОт 15.30 часа в читалището, село Воден народният представител от ПГ на \"БСП за България\"  Николай Цонков ще представи \"Визия за България\" пред жителите на населеното място. \r\nВ 15.30 часа в читалището на село Голямо Крушево ще започне срещата на жителите на селото с депутата от левицата Денчо Бояджиев. \r\nОт 15.30 часа в читалището, в село Попово народният представител от ПГ на \"БСП за България\" Димитър Георгиев ще разговаря с хората от селото. \r\nОт 15.30 часа в читалището, в село Стефан Караджово народният представител от  ПГ на \"БСП за България\" Георги Гьоков ще представи Визията. \r\nОт 15.30 часа в село Малко Шарково зам.-председателят на ПГ на левицата Георги Свиленски ще разговаря с жители на селото. Срещата ще се проведе в читалището \r\nОт 17.00 часа в клуба на БСП в Елхово зам.- председателят на ПГ на БСП Христо Проданов и народните представители Александър Симов, Николай Пенев, Нона Йотова и Иван В. Иванов ще разговарят с обществеността. \r\nОт 13.00 часа в читалището на село Бояново  народните представители Нона Йотова и Иван В. Иванов ще разговарят с хората от селото. \r\nОт 14.30 часа в село Раздел народните представители от ПГ на \"БСП за България\" Христо Проданов и Николай Пенев ще представят \"Визия за България\". Срещата с жителите на населеното място ще се проведе в залата на читалището. \r\nВ читалището на село Лесово, от 15.00 ч. народните представители Александър Симов, Нона Йотова, Иван В. Иванов ще проведат среща с жителите на селото. \r\nОт 15.30 часа в сградата на общината, в Тунджа депутатите Светла Бъчварова, Радослав Стойчев, Стефан Бурджев и Даниел Йорданов ще разговарят с жители на общината.", "date": "2018.11.21", "title": "Народните представители от ПГ на „БСП за България” ще се срещнат с гражданите от Бургаска и Ямболска област"}
{"url": "http://www.focus-news.net/news/2018/11/21/2592804/pravoslavnata-tsarkva-otbelyazva-vavedenie-bogorodichno.html", "text": "На 21 ноември всяка година във всички епархии на Българската православна църква се чества големия християнски празник Въведение Богородично – празник на Божията майка и Ден на православната християнска младеж и семейство.   \r\nТова е един от големите богородични празници в годишния календарен цикъл на църквата. Той е един от главните празници заедно с Успение, Благовещение и Рождество Богородично – по-големите празници, свързани с паметта на света Богородица. Този празник е свързан с довеждането на света Богородица в храма. Това става, когато тя е на 3-годишна възраст и живее там в рамките на около 12 години, където се подготвя за великото служение, за което е избрана, а именно да стане майка на Спасителя, на богочовека Господ Иисус Христос.  \r\nВ народната традиция на Западна България този празник се нарича и Пречиста. Малката света Богородица, която е чиста по детски, влиза в Йерусалимския храм, за великото служение, което ѝ предстои. В този смисъл Българската църква, през 1929 г., ѝ е определила този празник като ден на децата, на християнската младеж, на православното семейство. Затова днес ги честваме заедно.  \r\nЗа да се свържат тези две неща – от едната страна е малката света Богородица – чиста и пречиста, и образът на децата и на християнското семейство, което ражда и възпитава такива чисти дечица. Такива, които да влизат в храма и да участват в цялото домостроителство за спасението така както света Богородица е главно действащо лице в този план за спасението чрез раждането на Спасителя. \r\nЧестванията на този ден се свързват с това, че децата отиват и се причестяват в храма. Този ден е специален за въвеждането на децата в храма, както света Богородица го е направила. Преди години кръстените децата и всички други са се подготвяли в рамките на тази първа седмица от Рождественския пост – постили са, съобразили са се с всички духовни и канонични повели на църквата. След това са получавали благословението на свещеника да пристъпят към свето причастие. \r\nНа този ден цялото семейство се събира заедно. Това е особен, специален ден. Макар и да е Рождественски пост, той е свързан с определен режим на трапезата – разрешава се риба.", "date": "2018.11.21", "title": "Православната църква отбелязва Въведение Богородично"}
{"url": "http://www.focus-news.net/news/2018/11/21/2592810/pregled-na-osnovnite-temi-v-starozagorskiya-pechat.html", "text": "„Пътнически самолет избухна в пламъци в небето край Стара Загора“ е водещото заглавие във вестник  „Старозагорски новини“ . Над 120 души от различни служби се включиха в най-мащабната тренировка за годината, организирана от ГД ПБЗН. \"Пътнически самолет с неизвестен брой пасажери е избухнал в пламъци, машината е паднала в гориста местност край курорта Старозагорски минерални бани, останки са забелязани сред водите на езерото там, започнала е акция за спасяване на пострадалите и локализиране на разлива от гориво с цел предотвратяване на екологична катастрофа\", съобщи към 10:00 часа на 20 ноември старши комисар Красимир Шотаров, директор на Дирекция \"Оперативни дейности\" при ГД \"Пожарна безопасност и защита на населението\" - МВР, който даде старта на осмата и най-голяма за годината тренировъчна операция при почти стопроцентова реалност на случващото се. В нея се включиха близо 120 души от различните институции на територията на Стара Загора, Ямбол, Велико Търново и Пловдив, единната спасителна система и ВВС, като към тях се присъединиха представители на Националната следствена служба, които по закон извършват разследването на подобни инциденти. Старши комисар Шотаров уточни, че сходна операция е била проведена м.г. на летището край пловдивското село Чешнегирово, сега обаче нещата били усложнени в пъти, тъй като се налагало преминаване на техниката през силно пресечена и обрасла с гори местност плюс преодоляване на водни пространства при търсене на \"черната кутия. Над 10 са по сценарий оцелелите в част от разпадналия се корпус пътници, един е намерен в тежко състояние на километри встрани, двама от екипажа са оцелели в падналата насред езерото пилотска кабина.  \r\nПърви на местопроизшествието пристигат екипи на РД на МВР - Стара Загора, които отцепват района, за да осигурят придвижването на пожарните автомобили, веднага след тях пристигат екипи, които да извършват химическо и радиологично обследване, преди в непрекъснато обливания с пяна корпус да проникнат спасителите. Огнеборците са облечени с издържащи до 1100 градуса по Целзий костюми, такива вече са на разположение на всичките 28 областни дирекции. За обследване на цялата територия се използва разузнавателен дрон, който има възможност, независимо от метеорологичните условия, да се издигне на височина до 3 км. \"Нашата първа задача е да спасим оцелелите, да загасим огнището и да ограничим щетите, на този етап не се интересуваме от причините, които са предизвикали катастрофата\", уточни ръководителят на учението. При температура на водата от едва 4 градуса влязоха в езерото леководолазите от базата в Пловдив, екипираните с неопренови костюми мъже коментираха, че обстановката много напомняла акция за изваждане на пропаднал в пещера над сливенското село Кипилово иманяр преди две години.  \r\nБлизо 120 минути продължи акцията \"на терен\", в чието наблюдение се включиха представители на аналогичните служби в Република Македония и Конфедерация Швейцария. Малко преди чужденците пристигна и главен комисар Николай Николов, директор ГД ПБЗН при МВР. В кратък коментар за случващото се той отбеляза, че обучението е в съответствие с параметрите на спогодбата IKAO, определяща задълженията ни при авиационни катастрофи. Сред основните задачи е да се направи проверка за готовността на отделните звена от ЕСС да работят в синхрон и да използват най-новата техника. Продължителността на занятието е 3 дни, като в последния се прави цялостен анализ на постигнатото и пропуските. Цялостната координация и финансирането са възложени на Главна дирекция \"Гражданска въздухоплавателна администрация\". Присъствието на представители на ВВС било заради евентуалното използване на хеликоптери от летище \"Крумово\" за транспортиране на най-тежко ранените. Заради влошената обаче метеорологична обстановка - падналите над района гъста мъгла и дъжд, хеликоптер така и не облетя района.  \r\nГлавен комисар Николов напомни, че в цялата верига от планирани действия няма незначителни звена, в реалността операцията приключва, едва след като бъдат идентифицирани всички пострадали и бъдат уведомени близките им, включително и за смъртните случаи, което понякога е безкрайно трудно поради липса на запазени документи в обгорелите трупове.  \r\n„Протестиращите блокират незаконно централни пътни артерии“ е друго водещо заглавие на изданието. Според ОД на МВР Проходът на Републиката не е бил блокиран, а група хора са минавали по пешеходна пътека. Обявеният в Стара Загора протест като митинг-концерт на 19 ноември вечерта премина в незаконно шествие, което блокира централни пътни артерии в областния град. Уведомлението в Община Стара Загора този път е било подадено не от граждани, а от Съюз на българските транспортни работници с адрес на кореспонденция - гр. Благоевград. В него е упоменато, че ще се проведе не шествие, а митинг-концерт източно от магазин \"Лидл\" от 18.00 часа. Точно 20 минути след началото обаче, събралите се около 300 души преминаха в шествие по бул. \"Св. Патриарх Евтимий\", ул. \"Христо Ботев\", бул. \"Руски\", ул. \"Ген. Гурко\" и отново по бул. \"Св. Патриарх Евтимий\" до началната точка със скандирания \"Оставка\" по адрес на правителството, \"Всеки ден ще е така до победата\" и \"Българи-юнаци\".  \r\nЗащо полицията разреши митинг-концертът да се превърне в шествие, наподобяващо футболна агитка, към момента не е известно. След приключване на шествието в Стара Загора близо 40 автомобила, развяващи български знамена, се насочиха към град Гурково, където в 18:30 часа стартираха тамошните протестни действия. Уведомителното писмо в Община Гурково е било подадено от гражданина Георги Стойков за провеждането на \"Мирен протест в подкрепа на гражданите на Република България за изразяване на недоволство\". В началото на Прохода на Републиката бяха разположени близо 40 униформени полицаи, които поставиха заграждения, за да ограничат евентуалното затрудняване на трафика през ключовата пътна артерия. Половин час по-късно протестиращите излязоха на пътното платно и блокираха за кратко движението на прохода в двете посоки, след което се изтеглиха зад загражденията. Участниците носеха плакати с призиви: \"Искаме сметки, отговарящи на доходите ни, или доходи, отговарящи на сметките\", \"Промяна\" и \"Оставка\". 30 минути след първоначалната блокада тълпата обяви гражданско неподчинение и отново блокира движението през Прохода на Републиката. На интервали от по 15 минути протестиращите пропускаха част от превозните средства, събрали се в километрична колона. Според действащото в България законодателство протестиращите на Прохода да Републиката \"де юре\" и \"де факто\" нарушиха два закона - Закона за пътищата и Закона за движение по пътищата, в които се забранява блокирането на автомагистрали и пътища от републиканската пътна мрежа. Според директора на ОД на МВР - Стара Загора, ст. комисар Георги Хаджиев протестиращите не са блокирали Прохода на Републиката, а са пресичали пешеходната пътека в началото му в рамките на 5 минути, с което не са затруднили движението. \"Там, където има нарушение на ЗДП, ние налагаме административни наказания, не трябва да има никакви съмнения за това\", увери ст. комисар Хаджиев и даде за пример, че при блокирането на АМ \"Тракия\" край Чирпан миналата седмица са били съставени над 10 акта на установените водачи на МПС... С което явно се изчерпват отговорностите към другите граждани, които не искат да протестират, а да работят. Това, че някой иска да протестира, си е негово демократично право, но по-висша форма на демокрация е спазването на законите. Те важат и за тези, които понастоящем искат оставки и промяна! Франция, където също има протести и законите се спазват, не я прави по-малко демократична, когато полицията изпълнява вменените й задължения. Лайтмотивът, че у нас трябва да се пазят настоящите нарушители на законите, за да не се мултиплицира недоволството, въобще не звучи правдоподобно. Точно проявата на подобна толерантност ще доведе до ескалиране на революцията на ангцузите, както я нарече една медия.  \r\n„Разкол сред протестиращите в Стара Загора“ е друга водеща тема във вестника. Организатор на недоволствата обяви, че се оттегля. Организаторът на протеста в Стара Загора, при който на 11-и ноември беше затворена АМ \"Тракия\", обяви чрез гневно съобщение в социалните мрежи, че се оттегля поради несъгласие с начина, по който е бил проведен последният протест в града на 19-и ноември. Стилиана Иванова, която в предишния брой на медията ни изрази разочарование, че представители на партия \"Възраждане\" са опитали да яхнат общественото недоволство, разкри, че група от участници е променила първоначалната организация на протеста, които нямаше разрешение да преминава в шествие. За \"Старозагорски новини\" Иванова коментира, че с нейни приятели са подали заявление до Община Стара Загора с искане да проведат митинг-концерт от 18 до 19:30 ч., по време на който да раздадат свещи в памет на правителството, да се прочете списък с искания и да се слуша музика. Но са се появили провокатори, които са променили вида на протеста и са повели недоволстващите на шествие по улиците на града. Стилиана Иванова допълни, че не познава хората и не знае кои са те, но по думите й са провалили първоначалния замисъл. \"Пак ще ме обвинят, че говоря за разни хора, без да имам доказателства. Аз съм тотално объркана и не мога да стигна до разумно обяснение за събитията от нощта на 19 ноември\", заяви Иванова, която обаче е категорична, че разкол в протеста в Стара Загора има. Ето какво написа самата тя в социалните мрежи в късните часове на понеделник вечерта: \"Последното, което ще напиша в тази група, е, че българинът си заслужава съдбата! Поздравявам всички, които ще се почувстват победители от така развилите се обстоятелства в Стара Загора! Наистина стадото от овце е мнозинство, пред тези хора, които ползват главите си! И не ме е срам да го кажа! И не ме интересува кой какво ще ми каже и как ще ме оплюе! Отстъпвам мястото си на всички акънлии, които не спряха да критикуват от стола! Дано така ви докажа, че не съм нито платена, нито съм партиен член, нито пък се боря за място някъде по високите етажи! БОРЕХ СЕ ЗА ЗАГУБЕНИТЕ ЧЕСТ, ДОБЛЕСТ И ДОСТОЙНСТВО! УВИ, ТЕ СА ДЪЛБОКО ЗАРОВЕНИ ПОД ПРЪСТТА! Благодаря на всички, които ми гласуваха доверие през последния месец!\"  \r\nВъпреки оттеглянето си от активната организация на обществените недоволства Стилиана Иванова заяви, че ще продължи да подкрепя протестите в Стара Загора. \"Не съм сърдита на хората, но това, което на 19 ноември вечерта беше по улиците на града, бе пълно безумие. Гузно ми е, че съвестните хора, които застанаха зад мен, бяха предадени\", обобщи Иванова.", "date": "2018.11.21", "title": "Преглед на основните теми в старозагорския печат"}
{"url": "http://www.focus-news.net/news/2018/11/21/2592813/pazardzhik-remontni-deynosti-se-izvarshvat-po-patya-selo-dyulevo-strelcha.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, с условия за аквапланинг. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Ограничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен до 26 ноември 2018 г. Мъгла намалява видимостта в района на тунела „Траянови врата“, пътните настилки са мокри на места. Полицейски патрул е разположен на изхода на Пазарджик в посока АМ „Тракия“. Движението в района на пътен възел „Пазарджик“ е интензивно. \r\nАлбена ЖИЛЕКОВА", "date": "2018.11.21", "title": "Пазарджик: Ремонтни дейности се извършват по пътя село Дюлево - Стрелча"}
{"url": "http://www.focus-news.net/news/2018/11/21/2592814/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателни кранове на ул. „Чавдар Мутафов“ в кв. „Витоша“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Симеоновско шосе“, ул. „Чавдар Мутафов“, ул. „Тодор Чипев“, ул. „.Могилата“, ул. „.Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“ и бул. „Симеоновско шосе“. Зона с повишена мътност: ж.к. „Дианабад“  и кв. „Витоша“, района между бул. „Симеоновско шосе“, ул. „21-ви век“, ул. „Христо Вакарелски“, ул. „Никола Габровски“ и бул. „Г. М. Димитров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екатерина Пенчева“ ъгъла с ул. „Чавдар Мутафов“. \r\nВъв връзка с прекъсване на сградно водопроводно отклонение на ул. „Летец“ в кв. „Кумарица“ се налага спиране на водоподаването от 10:30 до 15:30 часа на клиентите на „Софийска вода”, живеещи в района на: ул. „Иван Вазов“, ул. „Летец“, ул. „Хаджи Димитър“; ул. „Искърско дефиле“ в района между ул. „Банска“, ул. „Зенит“, ул. „Стое Джуров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Стое Джуров“. \r\nВъв връзка с монтаж на спирателен кран и монтаж на водомер на входящ водопровод на резервоар „Лозище“ на ул. „Подлозище“ в кв. „Горна баня“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: местност Долни смърдан и местност Подлозище. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“ срещу №49. \r\nВъв връзка с подмяна на сградно водопроводно отклонение  на ул. „Бреза“ в с. Лозен се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Пешев“, ул. „Караджин“, ул. „Половраг“, ул. „Васил Левски“, ул. „Блажна“ №17, №29, ул. „Караджин“ №70, №74, ул. „Половраг“ №21, №27. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Ибровица“. \r\nВъв връзка с подмяна на сградно водопроводно отклонение  на ул. „Чавдар“ в с. Горни Богров се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „3-ти март“, ул. „Чавдар“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред училището. \r\nВъв връзка с подмяна на сградно водопроводно отклонение  на ул. „Св. св. Кирил и Методий“ в с. Казичене се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Св. св. Кирил и Методий“ от ул. „Аличо“ до ул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ №16. \r\nВъв връзка с подмяна на сградно водопроводно отклонение  на ул. „Полк. Стойно Бачийски“ в кв. „Княжево“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Сърнела“ от ул. „Боженци“ до ул. „Полк. Стойно Бачийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Полк. Стойно Бачийски“ ъгъла с ул. „Сърнела“ \r\nВъв връзка с подмяна на водомерен възел на ул. „Проф. Марин Големинов“ в кв. „Кръстова вада“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Ген. Иван Колев“ №40, 42, 44, 46, 48, 50, 52 и ул. „Борис Вълчев“ №20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Велчев“ ъгъла с ул. „Ген. Иван Колев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/21/2592815/sofiya-izlozhba-nepoznat-a-tolkova-blizak-azerbaydzhan-shte-bade-otkrita-v-tsentara-za-iztochni-ezitsi-i-kulturi.html", "text": "Изложба „Непознат, а толкова близък: Азербайджан“ ще бъде открита в Центъра за източни езици и култури, по повод 5-годишнината от създаването на Центърa за азербайджански език и култура към Софийския университет „Св. Климент Охридски”. Това съобщават от пресцентъра на  Посолството на Азербайджан в България . \r\nЦентърът е открит на 25 септември 2013 г. в рамките на юбилейните чествания на 125-годишнината на Софийския университет „Св. Климент Охридски“. \r\nПо този повод ще бъде организирана изложба „Непознат, а толкова близък: Азербайджан“ на българската фотографка Аурелия Насирова, която ще е представена в Центъра за източни езици и култури. \r\nОфициалната церемония по откриването на изложбата ще се състои от 17.30 часа в аудитория 25, етаж 3, в Центъра за източни езици и култури, намиращ се на бул. \"Тодор Александров\" 79.", "date": "2018.11.21", "title": "София: Изложба „Непознат, а толкова близък: Азербайджан“ ще бъде открита в Центъра за източни езици и култури"}
{"url": "http://www.focus-news.net/news/2018/11/21/2592816/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са мокри, на места хлъзгави. Времето е облачно, но без валежи. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът край по-големите училища и детски градини във Велико Търново. Полицейски служители следят за правилното протичане на движението. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в областта е интензивно. Времето навсякъде е облачно и на много места превалява слаб дъжд. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.11.21", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/11/21/2592808/sofiya-kravodaritelska-aktsiya-shte-se-provede-v-posolstvoto-na-slovashkata-republika-po-povod-denya-na-hristiyanskoto-semeystvo.html", "text": "Кръводарителска акция ще се проведе в Посолството на Словашката република по повод Деня на християнското семейство. Това съобщиха от пресцентъра на  БЧК . За трета поредна година по инициатива на Посолството на Словашката република в България и на Българския червен кръст, със съдействието на Националния център по трансфузионна хематология (НЦТХ), от 9.30 до 13.00 часа в сградата на посолството ще се проведе кръводарителска акция, в която ще се включат служители на посолството и други дипломати, доброволци, служители и партньори на БЧК, студенти и граждани на София. \r\nЕкипите на Националния кръвен център ще очакват всички желаещи да помогнат на нуждаещите се от кръвопреливане в сградата на словашкото посолство. Влизането ще се осъществява с лична карта. \r\nВсеки ден повече от 500 деца, родилки, тежко болни пациенти и пострадали се нуждаят от нашата съпричастност, за да бъде спасен живота им.", "date": "2018.11.21", "title": "София: Кръводарителска акция ще се проведе в Посолството на Словашката република по повод Деня на християнското семейство"}
{"url": "http://www.focus-news.net/news/2018/11/21/2592817/pazardzhik-gasta-magla-namalyava-vidimostta-v-rayona-na-panagyurishte.html", "text": "Гъста мъгла намалява видимостта в района на Панагюрище, предаде репортер на  Радио „Фокус“ – Пазарджик . Намалена е видимостта и по поречията на реките Тополница, Марица и Луда Яна. Дъжд вали над цялата област. Движението по пътя Пазарджик - Панагюрище е натоварено. \r\nАлбена ЖИЛЕКОВА", "date": "2018.11.21", "title": "Пазарджик: Гъста мъгла намалява видимостта в района на Панагюрище"}
{"url": "http://www.focus-news.net/news/2018/11/21/2592812/tass-sasht-nalozhiha-sanktsii-na-ruski-kompanii-zaradi-dostavkite-na-petrol-ot-iran.html", "text": "САЩ наложиха санкции срещу шест физически лица и три организации от Русия за съдействието им в доставките на ирански петрол на сирийското правителство, предава  TACC . \r\nСъответната информация е обявена от Управлението по контрола над чуждестранните активи към Министерството на финансите на САЩ. Според американските власти е разкрита схема за доставка на иранаски петрол в Сирия чрез руски компании, заобикаляйки санкциите на САЩ. \r\nОсвен руските физически лица и компании, под рестрикциите на Вашингтон попадат и двама граждани на Иран, един ливанец, един иракчанин и един сириец, а също и регистрирана в Иран фирма.  Тереза Герова", "date": "2018.11.21", "title": "ТАСС: САЩ наложиха санкции на руски компании заради доставките на петрол от Иран"}
{"url": "http://www.focus-news.net/news/2018/11/21/2592819/pregled-na-osnovnite-temi-v-dobrudzhanskiya-pechat.html", "text": "„21 ноември – Ден на християнското семейство – Въведение Богородично“, припомня от първата си страница вестник  „Нова добруджанска трибуна“ . Читателите могат да научат какво представлява иконата „Въведение на Божията майка“. Внушението е, че родителите трябва да водят своите деца в храма Божи от млади години, за да могат и те да растат в благочестие, да избират добрите дела и благочестивите мисли. На днешния ден е разрешена риба на трапезата. Днес ще се състои официална церемония по откриване на улица „6-ти септември“ в Добрич, съобщава изданието. В 9,30 часа в заседателната зала на фирма по ул. „Ангел Стоянов“ 1 ще се състои заключителна пресконференция и церемония за откриване на ремонтираната улица. Проектът е на Общината – за подобряване и надграждане на инфраструктурата. Стойността му е над 1 441 000 лв. Средствата са 100% безвъзмездна помощ. Проектът е част от интегрирания план за градско възстановяване и развитие. „Подновяват стадион „Дружба“ с финансиране по програма „Красива България“, съобщава изданието. На 27 ноември на заседание на Общинския съвет ще бъде разгледано предложение за това. Предвидено е да бъдат обособени зони на трибуните за хора с ограничена подвижност, осигуряване на достъпна среда за тях, ремонт на санитарни помещения. „Оставиха наркодилър в ареста“, с това заглавие излиза днешното издание на вестник „Добруджанска трибуна“. Апелативният съд във Варна е решил да остане зад решетките на следствения арест уличен в разпространение на наркотици мъж. Апелативните магистрати са потвърдили като законосъобразно определението на окръжните съдии в Добрич от 7 ноември тази година. Отказано е изменение на мярката на мъжа в по-лека. Жълт код за опасно време е обявен и за Добричка област. Очакванията са за средни количества от дъжд – 20-30 литра на кв. метър. За 8 области има предупреждения за образуване на поледици, но Добричка не е сред тях. От спортната страница – „Добруджа 07“ посреща „Левски“ с надежда да спре серията загуби. Волейболният отбор посреща днес своите съперници в изтеглен мач от шампионската Суперлига. Двубоят трябваше да се играе на 1 декември, но заради ангажименти на тима от столицата е направена промяна. В лагера на добруджанци не са притеснени от трите поредни загуби.", "date": "2018.11.21", "title": "Преглед на основните теми в добруджанския печат"}
{"url": "http://www.focus-news.net/news/2018/11/21/2592820/faz-germanski-spetschasti-provedoha-zrelishtni-antiteroristichni-ucheniya-na-letishteto-kyoln-bon.html", "text": "Силна детонация разтърси Терминал 1 на летище Кьолн-Бон в Германия, последвана от стрелба. За щастие случилото се в нощта срещу сряда е просто антитерористично учение на полицейските спецчасти, пише националният ежедневник  Die Frankfurter Allgemeine Zeitung . \r\nСценарият му е разработен на база терористичните атаки в Белгия и Франция, и според германските власти е бил много реалистичен – никой от задействаните в ученията не е бил наясно с това какво следва по план.  \r\nЗа какво става въпрос? Тежко въоръжени терористи стрелят по пасажери, уплашени хора крещят, има ранени и дори убити. Полицейските служители, пристигнали първи на място, действат бързо и ефективно, и в рамките на няколко минути успяват да прекратят нападението. „Всички нарушители са неутрализирани“, е изречението, което представителите на германските спецчасти чуват в слушалките от главния треньор в ученията. \r\nВ най-големия тест в борбата срещу тероризма, правен някога в Германия, са били задействани около хиляди полицейски служители. Въпреки че според властите понастоящем няма конкретни индикации за плановете за атака, такъв сценарий би бил възможен по всяко време с оглед на увеличената рискова ситуация в Германия. „Важно е да сме готови в случай на истинска атака да направим възможно най-доброто\", подчерта ръководителят на Дирекция „Федерална полиция\" в Санкт Августин, провинция Северен Рейн-Вестфалия - Волфганг Вурм. Тереза Герова", "date": "2018.11.21", "title": "FAZ: Германски спецчасти проведоха зрелищни антитерористични учения на летището Кьолн-Бон"}
{"url": "http://www.focus-news.net/news/2018/11/21/2592822/varna-kmetat-na-dalgopol-georgi-georgiev-shte-predstavi-godishniya-si-otchet-na-sreshti-vav-vsichki-naseleni-mesta-ot-obshtinata.html", "text": "Кметът на Дългопол Георги Георгиев ще представи годишния си отчет на срещи във всички населени места от общината. Това съобщиха за  Радио „Фокус“ – Варна  от пресцентъра на Община Дългопол. Срещите се провеждат в изпълнение на Закона за местното самоуправление и местната администрация и ангажимент на кмета Георги Георгиев, който той пое в годината на избирането си. Ежедневните срещи започнаха от Дългопол и продължават във всички останали населени места в общината. Тази вечер предстои среща и представяне на годишен отчет пред жителите на село Поляците от 18.30 часа в читалище „Лиляна Димитрова“. На 21 ноември от 18.30 часа ще се състои среща и с жителите на село Медовец. \r\nМарияна ВАЛЕНТИНОВА", "date": "2018.11.21", "title": "Варна: Кметът на Дългопол Георги Георгиев ще представи годишния си отчет на срещи във всички населени места от общината"}
{"url": "http://www.focus-news.net/news/2018/11/21/2592821/gabrovo-do-50-metra-e-namalena-vidimostta-v-prohoda-shipka-poradi-magla.html", "text": "До 50 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от Областно пътно управление - Габрово. В останалата част от областта видимостта е нормална. На места превалява слаб дъжд, който е възможно на места да преминава в сняг. Пътищата са предимно мокри, на места хлъзгави, обработени и опесъчени. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.21", "title": "Габрово: До 50 метра е намалена видимостта в прохода Шипка поради мъгла"}
{"url": "http://www.focus-news.net/news/2018/11/21/2592826/sport-balgariya-e-v-treta-urna-za-evro-2020.html", "text": "Националният отбор на България се изкачи в трета урна за жребия на квалификациите за Европейското първенство по футбол, който ще се тегли на 2 декември. Това стана ясно след изиграването на вчерашните двубои от  Лига „С” на турнира Лига на нациите, в която е и страната ни. \r\nОсвен България, в трета урна попадат също Словакия, Турция, Ейре, Северна Ирландия, Норвегия, Сърбия, Финландия, Шотландия и Израел. \r\nКато най-добър отбор от завършилите втори в Лига „С”, българските национали може да участват в плейофите за Евро 2020, ако някой от победителите в нашия поток се класира през квалификациите.", "date": "2018.11.21", "title": "Спорт: България е в трета урна за Евро 2020"}
{"url": "http://www.focus-news.net/news/2018/11/21/2592811/sofiya-praznichen-kontsert-po-sluchay-vavedenie-bogorodichno-den-na-pravoslavnata-hristiyanska-mladezh-i-semeystvo-shte-se-provede-v-grada.html", "text": "Празничен концерт по случай Въведение Богородично - Ден на православната християнска младеж и семейство ще се проведе в града, предаде репортер на  Агенция \"Фокус\" . \r\nКогато Православната църква чества големия празник посветен на Божията майка Въведение на Пресвета Богородица в храма, с благословението на Негово Светейшество Българския патриарх и Софийски митрополит Неофит ще се състои традиционния празничен концерт по повод празника, който се чества и като Ден на православната християнска младеж и семейство. \r\nВ концерта участие ще вземат Национален филрхармоничен хор \"Светослав Обретенов\" с диригент Славил Димитров, Смесен хор на Българското национално радио с диригент проф. д-р Адриана Благоева, Ансамбъл \"Драгостин фолк национал\" с ръководител Стефан Драгостинов, Софийски свещенически хор с диригент ик. Кирил Попов и Певчевска група от Софийската духовна семинария \"Св. Йоан Рилски\" с ръководител йером. Мелетий. \r\nВстъпително слово ще изнесе свещеник Захарий Димитров. \r\nКонцертът ще се проведе в Зала \"България\" от 18:00 часа. Вход свободен. \r\nНикола ПЕТКОВ", "date": "2018.11.21", "title": "София: Празничен концерт по случай Въведение Богородично - Ден на православната християнска младеж и семейство ще се проведе в града"}
{"url": "http://www.focus-news.net/news/2018/11/21/2592827/blagoevgrad-dvizhenieto-po-avtomagistrala-struma-ot-km-153-do-km-166-v-kulata-se-osashtestvyava-v-edna-lenta-poradi-remontni-deynosti-na-dilatatsionnite-fugi.html", "text": "Движението по автомагистрала „Струма” от км 153+000 до км 166+000 в посока Сандански – Кулата се осъществява в една лента поради ремонтни дейности на дилатационните фуги. Това каза за  Радио „Фокус“ - Пирин  дежурният служител в Областно пътно управление - Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Ремонтът се извършва в часовия диапазон от 08.00 часа до 17.00 часа, като крайният срок за приключване е 23 ноември. През изминалата нощ не е имало тежки пътни инциденти. В момента в областта има превалявания от дъжд, но не и от сняг. Пътните настилки са мокри и на места с намалена видимост поради мъгла. Интензивен е трафикът по главен път Е-79, второкласен път-19 Симитли - Гоце Делчев и АМ „Струма“. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Към този момент няма паднали камъни или клони от дървета. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nДенис НИКИФОРОВ", "date": "2018.11.21", "title": "Благоевград: Движението по автомагистрала „Струма” от км 153 до км 166 в Кулата се осъществява в една лента поради ремонтни дейности на дилатационните фуги"}
{"url": "http://www.focus-news.net/news/2018/11/21/2592805/smolyan-arhimandrit-visarion-shte-otsluzhi-svetata-bozhestvena-liturgiya-v-hram-vavedenie-bogorodichno-v-selo-polkovnik.html", "text": "От 09.30 часа по повод големия християнски празник Въведение Богородично архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия в единствения храм в околията, който носи името Въведение Богородично. Това съобщиха от  Архиерейско наместничество – Смолян .  Храмът официално е осветен през далечната 1836 г. за прослава на малката  Дева Мария, въведена 3-годишна в Йерусалимския храм и посветена завинаги на Бога.Заедно с архимандрит Висарион на св. Литургия по повод храмовия празник на църквата „Въведение Богородично“ в село Полковник Серафимово ще служи и енорийският свещеник Димитър Одаджиев.  Песнопенията по време на празничната Литургия ще изпълни хорът на църквата „Успение Богородично“ в смолянския квартал „Устово“. За желаещите от Смолян да участват в празника е осигурен транспорт. Автобусът ще тръгне в 08.30 часа от бившето кино „Дружба“ през ул. „Коста Аврамиков“ в Райково и колелото на Бункера. Ще спира на всички автобусни спирки.На Богородичния празник ще бъде отслужен водосвет. Ще има и благословен обяд.", "date": "2018.11.21", "title": "Смолян: Архимандрит Висарион ще отслужи светата божествена Литургия в храм „Въведение Богородично“ в село Полковник"}
{"url": "http://www.focus-news.net/news/2018/11/21/2592829/burgas-zadarzhan-e-30-godishen-mazh-otkradnal-ot-gluhonyama-zhena-30-000-lv-i-tri-mobilni-telefona.html", "text": "Заловен е 30-годишен мъж откраднал от глухоняма жена 30 000 лв. и три мобилни телефона на обща стойност 2 800 лв. Това съобщиха от  ОДМВР - Бургас . Кражбата е осъществена на 6 ноември. Пострадалата  и 30-годишният мъж с инициали Е.Р. се запознали през месец май тази година в социалната мрежа „Фейсбук“, като няколко месеца си писали и се виждали само, чрез уеб камера. На 06 ноември двамата си уговорили среща и Е.Р. заедно с двете си деца дошъл в апартамента на 25 годишната жена, разположен в комплекс „Меден Рудник“, поговорили известно време и решили да посетят родителите на мъжа, които живеели в Турция. За да разполагат с пари за закупуването на апартамент в Турция, в който да живеят съвместно, пострадалата изтеглила от банков клон сумата от 15 000 лв., която добавила към спестените си в дома 15 000 лв. (част от парите били наследство от починалите й родители, а друга част – парични помощи от ТЕЛК за това, че е глухоняма). Жената взела всичките си пари и заедно с мъжа и двете му деца се качила в автомобила на пловдивчанина „Ауди А 4“, с пловдивска регистрация, като потеглили за Турция. В с. Крушевец Е.Р. спрял и помолил 25 годишната жена да му купи цигари от крайпътен магазин. Тя слязла, след което автомобила потеглил в посока Малко Търново. Жената потърсила помощ от полицията. Мъжът с инициали Е.Р. е обявен за общодържавно издирване, като на 19 ноември е установен от служители на ГКПП - Малко Търново при влизане в България от Турция. Задържан е и конвоиран до Районно управление - Созопол, където направил пълни самопризнания. Мобилните телефони са намерени в задържания мъж и иззети. Той заявил, че ще възстанови и отнетата парична сума. Работата по случая продължава от служители на Районно управление – Созопол.", "date": "2018.11.21", "title": "Бургас: Задържан е 30-годишен мъж, откраднал от глухоняма жена 30 000 лв. и три мобилни  телефона"}
{"url": "http://www.focus-news.net/news/2018/11/21/2592831/plovdiv-povishena-e-opasnostta-ot-obrazuvaneto-na-svlachishta-po-patishtata-v-planinskite-rayoni.html", "text": "Натоварено е движението по пловдивския участък на АМ „Тракия“ в Пловдивска област, също по пътищата Пловдив - Карлово и Пловдив - Асеновград. Това съобщи за  Радио „Фокус“ – Пловдив  дежурният от Областното пътно управление. На територията на по-голямата част от областта вали дъжд, пътните настилки са мокри и хлъзгави. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Заради валежите от дъжд е повишена опасността от образуването на свлачища и срутища по пътищата в планинските райони,  особено по направленията Кричим - Стамболийски, Юговско ханче - Югово - Лъки - Здравец и Асеновград - Смолян. Забранено е движението на моторни превозни средства над 10 тона през прохода Троян - Кърнаре. До 50 метра е намалена видимостта в района на прохода, заради мъгла, каза още дежурният в Областното пътно управление. До 30 ноември движението по пътя Югово - Лъки ще се осъществява в една лента, поради пропадане на част от пътното платно. Преминаването в участъка се регулира с пътни знаци. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТрафикът на територията на град Пловдив също е интензивен към този час. Колони от автомобили се образуват по булевардите „Пещерско шосе“, „Цар Борис III Обединител“, „Христо Ботев“, „Найчо Цанов“, „Шести септември“, „Източен“, „Руски“, „Васил Априлов“ и „България“. Натоварено е движението и по всички входно-изходни артерии. Пътните настилки на територията на града също са мокри и хлъзгави. \r\nТони МИХАЙЛОВ", "date": "2018.11.21", "title": "Пловдив: Повишена е опасността от образуването на свлачища по пътищата в планинските райони"}
{"url": "http://www.focus-news.net/news/2018/11/21/2592823/vratsa-mitropolit-grigoriy-shte-oglavi-arhiereyska-sveta-liturgiya-v-hram-sv-apostoli-po-povod-vavedenie-na-presveta-bogoroditsa.html", "text": "Митрополит Григорий ще оглави архиерейска света Литургия в храм „Св. Апостоли“ по повод Въведение на Пресвета Богородица, предаде репортер на  Агенция „Фокус“ . Всяка година на 21 ноември Православната църква чества големия християнски празник Въведение на Пресвета Богородица. От 1929 г. с решение на Светия Синод на Българската православна църква, празникът Въведение Богородично е определен и като Ден на християнското семейство и православната християнска  младеж. По този повод във всички епархии на Българската православна църква се отслужва празнична света Литургия.  \r\nПразникът във Враца ще започне с архиерейска света Литургия в катедралния храм „Св. апостоли” във Враца,  която ще оглави  Негово високопреосвещенство Врачанският митрополит Григорий. Началото е от 9.00 часа. В 11.00 ч. в Средното училище „Христо Ботев” митрополит Григорий ще проведе  беседа с ученици по повод празника. В 11.40 ч. той ще отслужи молебен за здраве и ще разкаже за Въведение Богородично на децата от детска градина „Слънце”. В 12.30 ч. Врачанският митрополит Григорий ще положи основен камък на новостроящ се Център за настаняване от семеен тип във Враца. В 14.30 ч. епархийският архиерей ще отслужи водосвет и ще разговаря с непълнолетни, лишени от свобода, в новия поправителен дом във Враца.  \r\nНикола ПЕТКОВ", "date": "2018.11.21", "title": "Враца: Митрополит Григорий ще оглави архиерейска света Литургия в храм „Св. Апостоли“ по повод Въведение на Пресвета Богородица"}
{"url": "http://www.focus-news.net/news/2018/11/21/2592824/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-za-vavedenie-bogorodichno-v-hram-sv-sv-kiril-i-metodiy.html", "text": "В  празничния за християните ден на Въведение Богородично, с благословението на Негово светейшество Българския патриарх и Софийски митрополит Неофит, архиерейска света Литургия в софийския храм \"Св. св. Кирил и Методий\" (на Женския пазар), ще бъде оглавена от Негово преосвещенство Белоградчишкия епископ Поликарп - викарий на Софийския митрополит. \r\nСветата Литургия ще започне от 9:00 часа.  \r\nНикола ПЕТКОВ", "date": "2018.11.21", "title": "София: Белоградчишкият епископ Поликарп ще оглави архиерейска света литургия за Въведение Богородично в храм \"Св. св. Кирил и Методий\""}
{"url": "http://www.focus-news.net/news/2018/11/21/2592833/blagoevgrad-kontsertat-edin-amerikanets-v-blagoevgrad-shte-predstaven-v-kamerna-opera-v-grada-na-28-noemvri.html", "text": "Концертът „Един американец в Благоевград“ ще бъде представен в Благоевград. Събитието е на Камерна опера –Благоевград и ще се проведе на 28 ноември от 18.00 часа в ДТ „Никола Вапцаров“. Това съобщиха от пресцентъра на  Община Благоевград . \r\nСпециално участие в концерта ще вземе 23-годишният  цигулар от Лос Анджелис,САЩ, Адам Милщайн. На сцената, заедно със солиста от САЩ, ще видим и оркестъра на Камерна опера  с диригент Красимир Топалов.  \r\nВ програмата са включени Менделсон- увертьора „Фингелова пещера“, М. Брух- Концерт за цигулка и оркестър, Шуберт- Симфония 5 и други.  \r\nТалантливият гост- изпълнител е работил рамо до рамо с артисти като  Сара Чанг, Джеймс Енес, квартетът “Калидоре”, Интернационалният Съвременен ансамбъл и Робърт Спано. Той е страстен педадог, преподаващ на студенти в клас по Performance arts в Мичиганския университет. Също така е гостуващ маестро в Адринаския симфоничен оркестър. През тази година виолистът ще направи първия си Европейски дебют в България заедно с Максим Ешкенази. Билети могат да бъдат закупени от касите на Драматичен театър „Никола Вапцаров“.", "date": "2018.11.21", "title": "Благоевград: Концертът „Един американец в Благоевград“ ще представен в Камерна опера в града на 28 ноември"}
{"url": "http://www.focus-news.net/news/2018/11/21/2592832/smolyan-kmetat-na-zlatograd-obyavi-dneshniya-den-za-neucheben-v-obshtinata-po-povod-praznika-na-grada.html", "text": "В Златоград днес е неучебен ден за всички училища в общината. Това съобщиха от  Община Златоград . Във връзка с провеждане на празника на града, със заповед № 357 от 16 ноември 2018 г., съгласувана с началника на Регионално управление на образованието - Смолян, кметът на Златоград Мирослав Янчев, обяви 21 ноември за неучебен ден в училищата на територията на общината.  \r\nОт Общината канят всички жители и гости на най-южния град да се включат в мероприятията, посветени на празника на Златоград.", "date": "2018.11.21", "title": "Смолян: Кметът на Златоград обяви днешния ден за неучебен в общината по повод празника на града"}
{"url": "http://www.focus-news.net/news/2018/11/21/2592834/burgas-do-100-metra-e-namalena-vidimostta-v-prohodite-dyulenski-i-primorski-zaradi-magla.html", "text": "До 100 метра е намалена видимостта в проходите Дюленски и Приморски, съобщиха за  Радио „Фокус“ - Бургас  дежурният от Областно пътно управление. В останалата част на областта видимостта е нормална, пътищата са мокри и хлъзгави. Движението се извършва с нормална интензивност. Няма данни за пътни произшествия. Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Движението по път ІІІ-208 в участъка Провадия – Айтос в района на с. Добромир при км 51+713 трябва да се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срокът за всички изброени ограничения е до 30 ноември. \r\nИнтензивен е трафикът в града. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.11.21", "title": "Бургас: До 100 метра е намалена видимостта в проходите Дюленски и Приморски заради мъгла"}
{"url": "http://www.focus-news.net/news/2018/11/21/2592828/yambol-s-poreditsa-ot-initsiativi-v-grada-shte-bade-otbelyazan-denyat-na-pravoslavnata-hristiyanska-mladezh-i-semeystvo.html", "text": "С поредица от инициативи в Ямбол ще бъде отбелязан Денят на православната християнска младеж и семейство. Това съобщиха от пресцентъра на  Общината . Програмата започва от 9.00 часа със сутрешна служба, която ще отслужи протойерей Янко Янков в най-новата православна църква „Успение на Пресвета Богородица“. От 10.30 часа в храма доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. \r\nЩе бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи. Инициативата стартира от 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“.", "date": "2018.11.21", "title": "Ямбол: С поредица от инициативи в града ще бъде отбелязан Денят на православната християнска младеж и семейство"}
{"url": "http://www.focus-news.net/news/2018/11/21/2592825/d-r-atanas-kambitov-kmet-na-blagoevgrad-semeystvoto-e-nay-vazhnata-chast-ot-zhivota-na-vseki-zashtoto-splotyava-i-ni-uchi-na-traditsii-na-lyubov-i-blagodarnost.html", "text": "Семейството е най-важната част от живота на всеки, защото сплотява и ни учи на традиции, на любов и благодарност. Това казва кметът на Благоевград д-р Атанас Камбитов в поздравителен адрес по повод Деня на християнското семейство, съобщиха от пресцентъра на  Общината . В поздравлението на кмета Камбитов се посочва още: „Днес отбелязваме един от най-големите християнски празници - Въведение Богородично и Ден на християнското семейство. В този светъл ден Ви пожелавам да бъдете здрави, смирени, добри. Семейството е най-важната част от живота на всеки. Онази част, която сплотява, която ни учи на традиции, на любов и благодарност.  Семейството е  разбирателство и обич. Конфуций е казал „Силата на нацията идва от целостта на дома“. Нека запазим силата, любовта и доверието! Нека живеем в мир и хармония! Честит празник!“", "date": "2018.11.21", "title": "Д-р Атанас Камбитов, кмет на Благоевград: Семейството е най-важната част от живота на всеки, защото сплотява и ни учи на традиции, на любов и благодарност"}
{"url": "http://www.focus-news.net/news/2018/11/21/2592835/plovdiv-v-grada-shte-se-provede-10-oto-izdanie-na-mezhdunarodnata-sreshta-po-turizam.html", "text": "В града ще се проведе 10-ото издание на Международната среща по туризъм. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Срещата ще се проведе от днес до 24 ноември, като официалното откриване ще се състои на 22 ноември в 09.00 часа в хотел на територията на село Марково. Форумът ще премине под надслов „Пловдив – пътуването до Европейска столица на културата 2019”. За поредна година целта на събитието е да привлече международни и български експерти от туристическия сектор, които да споделят идеи, успешни проекти и иновативни тенденции в туризма. В Европейската година на културното наследство се поставя акцент и върху „Римското мозаечно наследство на Филипопол“, подчертавайки неговия принос за разцвета на многообразието на културно-историческото наследство и засилването на чувството за европейска културна идентичност. \r\nОбщият брой на участниците е 75 души от общо 50 фирми – туроператори, медии, хотели и музеи. Гости на събитието ще бъдат и представители на български и чуждестранни медии от Обединеното Кралство, Румъния, Сърбия, Швеция и други. В програмата в четирите дни са включени презентация на Фондация „Пловдив 2019“ на тема „Пловдив – Европейска столица на културата 2019“, работни срещи между участниците, тур с разглеждане на забележителности по маршрут  „Антични мозайки“, посещение на Фондация „Пловдив 2019“, шоколадов тур, участие в официалното откриване на фестивала „Дефиле на младото вино“, посещение на забележителности в Стария град на Пловдив и винен тур. \r\nТони МИХАЙЛОВ", "date": "2018.11.21", "title": "Пловдив: В града ще се проведе 10-ото издание на Международната среща по туризъм"}
{"url": "http://www.focus-news.net/news/2018/11/21/2592837/smolyan-dazhd-vali-v-oblastta-patnite-nastilki-sa-mokri-i-hlazgavi.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, с валежи от дъжд. Пътните настилки навсякъде са мокри и хлъзгави и затова водачите трябва да шофират внимателно и със съобразена скорост. През нощта не са получавани сигнали за инциденти по републиканските направления в областта. До 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7.00 часа до 18.00 часа за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян - Пловдив може да използват и алтернативния маршрут Смолян – Девин – Кричим – Пловдив и обратно. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. \r\nВ Смолян вали силен дъжд, пътните настилки са мокри и хлъзгави. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.21", "title": "Смолян: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/11/21/2592818/blagoevgrad-tsentarat-za-lichnostno-i-tvorchesko-razvitie-na-detsata-organizira-praznichen-kontsert-po-povod-denya-na-hristiyanskoto-semeystvo.html", "text": "По повод Деня на християнското семейство възпитаниците от ЦЛТРДБ ще представят концерт пред жители и гости на града. Това съобщиха от пресцентъра на  Община Благоевград . Концертът ще започне в 18.30 часа в зала „Пейо Яворов“. С богата празнична програма децата от всички школи ще покажат своите знания и таланти в различни сфери на изкуството.  \r\nПубликата ще има възможност да се наслади на  нови изпълнения, като на сцената заедно с дългогодишните възпитаници на Центъра, ще се качат и най-малките представители на школите. \r\nВъв фоайето на залата гостите ще разгледат изложба от творби на талантливите деца в областта на приложното и изобразителното изкуство. \r\nКонцертът ще завърши с предизвикателство към родителите на участниците. Те ще имат възможност  да се качат на сцената и заедно с децата, да изпълнят песен, посветена на българското семейство.", "date": "2018.11.21", "title": "Благоевград: Центърът за личностно и творческо развитие на децата организира празничен концерт по повод Деня на християнското семейство"}
{"url": "http://www.focus-news.net/news/2018/11/21/2592839/mvr-24-dushi-sa-raneni-pri-katastrofi-prez-izminaloto-denonoshtie-v-stranata.html", "text": "24 души са ранени при катастрофи през изминалото денонощие, съобщиха от пресцентъра на  МВР . В страната са станали 21 пътнотранспортни произшествия, при които има двама загинали. На територията на столицата са станали 25 леки и три тежки пътни инцидента, при които има един загинал и петима ранени.", "date": "2018.11.21", "title": "МВР: 24 души са ранени при катастрофи през изминалото денонощие в страната"}
{"url": "http://www.focus-news.net/news/2018/11/21/2592806/blagoevgrad-nevrokopskiyat-mitropolit-serafim-oglavi-bozhestvena-sveta-liturgiya-v-hram-vavedenie-bogorodichno.html", "text": "Неврокопски митрополит Серафим оглави божествена света Литургия в благоевградския храм „Въведение Богородично“ по повод храмовия празник. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ тя започна в 07.30 часа сутринта и приключва в 11.30 часа. Стефанова посочи, че тъй като е постен ден, църквата от години не може да прави курбан на този ден, но за сметка на това се раздават постни мекици, бонбони, банани и др. Тя отбеляза, че от няколко години насам вече е станало традиция класните ръководители да водят учениците на този ден в храма. „Тяхното посещение е радост за нас, а и беседата, която ще изнесе свещеникът пред учениците, е много полезна и за тях, и за нас“, коментира храмовият уредник. \r\nНатали СТЕФАНОВА", "date": "2018.11.21", "title": "Благоевград: Неврокопският митрополит Серафим оглави божествена света Литургия в храм „Въведение Богородично“"}
{"url": "http://www.focus-news.net/news/2018/11/21/2592842/kathimerini-spored-74-protsenta-ot-gartsite-stranata-im-varvi-v-greshna-posoka.html", "text": "Гражданите на Гърция са песимистично настроени за състоянието, в което се намира страната им. Това показва проучване, цитирано от водещия атински ежедневник  Kathimerini . \r\nРезултатите от анкетата показват, че според 74% от гърците ситуацията в родината им се влошава, а едва 17 на сто от гражданите на южната ни съседка са уверени, че страната прави стъпки в правилната посока. За седем на сто от респондентите Атина не води нито добра, нито лоша политика.  \r\nНа въпроса как оценяват това, което се случва в Гърция понастоящем, 22% отбелязват, че изпитват разочарование, 21% - гняв, а 19% - безпокойство. Около 84% от участниците в анкетата заявяват, че са недоволни от начина, по който правителството се справя с проблемите на страната, а 76% не са доволни от начина, по който опозицията отговаря на същите ключови въпроси. \r\nСпоред 43% от участвалите в проучването лидерът на опозиционната „Нова демокрация“ Кириякос Мицотакис е най-подходящ за премиерския пост, докато 25% са на мнение, че Ципрас е по-удачният избор. Останалите твърдят, че нито един от двамата не е добър за поста.  Тереза Герова", "date": "2018.11.21", "title": "Kathimerini: Според 74 процента от гърците страната им върви в грешна посока"}
{"url": "http://www.focus-news.net/news/2018/11/21/2592830/veliko-tarnovo-praznichna-liturgiya-za-vavedenie-bogorodichno-se-otsluzhva-v-katedralniya-hram-rozhdestvo-bogorodichno.html", "text": "Празнична литургия за Въведение Богородично се отслужва в катедралния храм „Рождество Богородично“ в старата столица, предаде репортер на  Радио „Фокус“ – Велико Търново . Десетки миряни присъстват храма, за да запалят свещ за здраве и благополучие. Богослужения има и във всички епархии в страната.  \r\nЛуиза ТРАНЧЕВА", "date": "2018.11.21", "title": "Велико Търново: Празнична литургия за Въведение Богородично се отслужва в катедралния храм „Рождество Богородично“"}
{"url": "http://www.focus-news.net/news/2018/11/21/2592845/shumen-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в областта, предаде репортер на  Радио „Фокус“ - Шумен . Времето е облачно, дъждовно, температурата на въздуха е около 4 градуса. Движението по път I-4 Търговище – п. в. „Белокопитово“ от км 248 до км 250 се осъществява в една лента поради ремонтни дейности във връзка със строителството на автомагистрала „Хемус”. Движението в участъка от жп надлеза на км 364 до надлеза на км 365 по автомагистралата се осъществява двупосочно в едно платно поради извършване на строителни и монтажни работи по мостовите съоръжения. Върбишки проход остава затворен за всички видове пътни превозни средства. Ришки проход е отворен без ограничения. Забранено за товарни автомобили над 10 тона остава движението по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.11.21", "title": "Шумен: Мокри и хлъзгави са пътищата в областта"}
{"url": "http://www.focus-news.net/news/2018/11/21/2592844/kyustendil-patnite-nastilki-v-oblastta-sa-mokri-i-hlazgavi-na-mesta-prevalyava-slab-dazhd.html", "text": "Пътните настилки са мокри и хлъзгави, на места превалява слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.21", "title": "Кюстендил: Пътните настилки в областта са мокри и хлъзгави, на места превалява слаб дъжд"}
{"url": "http://www.focus-news.net/news/2018/11/21/2592847/pregled-na-osnovnite-temi-vav-velikotarnovskiya-pechat.html", "text": "„Премахнаха барбекю и басейн върху главния водопровод край Присово“ е заглавие на първа страница на областния всекидневник  „Янтра ДНЕС” . Две от незаконните постройки, намиращи се върху главния водопровод в района на Присово, вече са премахнати, научи „Янтра ДНЕС“. Отстранени са барбекю, басейн и част от масивната ограда на имота, попадащ върху водопровода, уточни зам.-кметът проф. Георги Камарашев. „Земеделец търси помощ от Мая Манолова заради неизплатени 225 000 лв.“, пише още вестникът. Земеделски производител на оранжерийни домати от Джулюница потърси съдействие от омбудсмана Мая Манолова заради неизплатена финансова помощ на стойност 225 635 лв. „Двама пострадаха при катастрофа в Елена“  е новина от криминалната хроника. В изданието ще откриете и статия за дъщерята на доц. Илия Стойков, която направи българско училище в САЩ. На страница 8-ма има и материал за проблема с безплатните училищни закуски и храната, която се предлага в лавките в образователните институции. „18 медала за „Калоян“ за купа „Ронин“ е новина от спортните страници.  \r\n„Търновецът д-р Велизар Шиваров две години работи в Киото с носителя на Нобелова награда проф. Тасуку Хонджо“ е заглавие от вестник  „Борба“ . Търновецът д-р Велизар Шиваров е българският лекар, който работи с носителя на Нобелова награда за медицина – японеца проф. Тасуку Хонджо от Университета в Киото. След по-малко от месец проф. Хонджо ще получи отличието заедно с проф. Джеймс Алисън от Университета в Тексас. „Мая Манолова се сблъска в Г. Оряховица с парадоксален случай, свързан с ембаргото срещу Русия“ е друга тема от вестника. Парадоксален случай за неизплатено обезщетение на земеделски производител в Джулюница заради ембаргото, наложено на Русия, разглежда вчера в Горна Оряховица омбудсманът на България Мая Манолова. Тя пристигна в железничарския град, за да се срещне с пострадалите хора, които за първи път потърсили помощта й миналата седмица, когато направи тя първата си приемна във влака. „Скъсани жици опожариха две коли и къщата на бивш кмет на Патреш, по чудо жертви няма“ е новина от криминалната хроника. В областния ежедневник ще намерите и статия, посветена на мирните протести във Велико Търново. На първа страница има и материали за нова социална услуга, която предстои да се реализира във Велико Търново.", "date": "2018.11.21", "title": "Преглед на основните теми във великотърновския печат"}
{"url": "http://www.focus-news.net/news/2018/11/21/2592846/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.11.21", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/21/2592843/aleksandar-sidi-vmro-nominatsiyata-na-mariyana-nikolova-e-nay-logichna-i-nay-pravilna.html", "text": "В малката коалиция през последната година и половина активно си говорим през медиите, а не помежду си и това е по-големият проблем. В момента, в който седнем и си говорим, нещата се решават. По отношение на това, че искахме да има вицепремиер, излъчен от НФСБ, е логично, защото това е начинът, по който НФСБ са съпричастни към управлението. Това каза депутатът от ВМРО Александър Сиди в ефира на „Здравей, България” по  Нова телевизия . \r\nТой обясни, че не е разбрал „Атака” да не са съгласни с кандидатурата на Марияна Николова за вицепремиер. Според него партията на Волен Сидеров ще подкрепи номинацията на гласуването в парламента в сряда: „Смятам, че „Обединени патриоти”, след като вчера свършиха всички разговори и срещи, оставаме обединени, което би трябвало да означава, че днес „Атака” ще подкрепят това решение”.   \r\nСпоред него номинацията на Марияна Николова е най-логична и най-правилна. \"Номинацията, която е предложена, е човек, който е бил най-близко до Валери Симеонов до момента и няма да има никакви трусове във властта. Единственото, за което твърдо вярвам е, че ще бъде променен начинът на изразяване, което беше проблем при г-н Симеонов, защото той свърши много работа като вицепремиер и се надявам тази добра работа да продължи да се случва от тук нататък в неговия ресор. Вярвам, че „Атака” ще подкрепи тази кандидатура”. \r\nДепутатът обясни, че вчерашният разговор е бил в приятелска обстановка. По отношение на исканата оставка от Волен Сидеров на Красимир Каракачанов, Сиди коментира: „По отношение на това, че срещу малкия партньор във властта има изключително много атаки -  всъщност основната идея е, че трябва да чуем хората какво казват. Целият гняв беше насочен предимно към партньорите в малката коалиция. Включително с изказванията на г-н Симеонов, включително атаката срещу ВМРО - как ние сме паспортна мафия, което всички органи в държавата казаха, че не е вярно. Това е нещото, което вчера е казал г-н Сидеров и е казал като своя идея и, че всъщност по-добрият вариант според него е да излезе г-н Каракачанов от управлението и съответно ние, трите партии, да се опитаме да рестартираме доверието в себе си чрез работа, без да имаме атаките, които имаме когато сме в изпълнителната власт”. \r\nАлександър Сиди заяви, че все още не е изяснено в какъв формат ще се явят „Обединени патриоти” на евроизборите: „Обединени патриоти” са най-доброто, което се е случвало на патриотичната сцена последните 25 години. И тримата лидери го осъзнават. Така че ние трябва да започнем да работим, да се опитаме да върнем доверието в себе си и в „Обединени патриоти” и една от стъпките ще бъде да чуем гласа на хората на улицата. От там нататък, ако нещата вървят, ще решим явяваме ли се заедно и кой ще бъде водач”.", "date": "2018.11.21", "title": "Александър Сиди, ВМРО: Номинацията на Марияна Николова е най-логична и най-правилна"}
{"url": "http://www.focus-news.net/news/2018/11/21/2592850/vidin-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в областта. Това съобщиха за  Радио „Фокус“  от Областно пътно управление – Видин. На места по откритите места има заледени участъци, които са обработени. По републиканската пътна мрежа в областта не се извършват ремонтни дейности. Трафикът в посока от и за ГКПП „Дунав мост 2“ е интензивен, като се движат предимно тежкотоварни автомобили. Засилен е трафикът е в участъка Видин - Дунавци. \r\nВъв Видин повече автомобили се движат на кръговото край жп гарата, в централната градска част и по бул. „Панония“. \r\nАнна ЛОЗАНОВА", "date": "2018.11.21", "title": "Видин: Мокри са пътните настилки на територията на областта"}
{"url": "http://www.focus-news.net/news/2018/11/21/2592851/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е облачно и мъгливо. Температурите са между минус 1 и плюс 11 градуса. Духа вятър в повечето билни части на планините. Пътеките са мокри, във високите части заледени. Снежната покривка в планините варира между 5 и 15 сантиметра над 2000 метра. Съоръженията не работят. Няма регистрирани инциденти с туристи през изминалото денонощие. \r\nТелефоните на ПСС са: 02/ 9632000 и 088 1470. \r\nИнформация за обстановката в планините можете да намерите  на  .", "date": "2018.11.21", "title": "ПСС: Лоши са  условията за туризъм в планините"}
{"url": "http://www.focus-news.net/news/2018/11/21/2592840/sds-zagarbvaneto-na-traditsionnite-tsennosti-e-edna-ot-nay-golemite-bedi-na-prehoda.html", "text": "По случай Деня на християнското семейство и младеж Съюзът на демократичните сили пожелава на всички българи здраве, сплотеност и щастие. Това се посочва в  поздравителен адрес на партията . \r\n\"СДС винаги е била християндемократическа и консервативна партия и като такава, приема семейството като най-здравата и силна общност, в която с любов и търпение се изграждат взаимоотношения, основани на морала, отговорността и уважението към ценностите на обществото. Децата, създадени и отгледани в такива семейства имат много повече шанса да се изградят като пълноценни и уверени личности, които да градят нашето общество и да бъдат достойни българи\", заявяват от партията. \r\nОт СДС определят разпиляването на големите български родове и загърбването на традиционните ценности като една от най-големите беди на Прехода. \r\n\"Насърчаването на съжителството без брак в още по-голяма степен накърни чувството за общност, принадлежност и отговорност между хората. Като отчитаме тези проблеми, ние отново, на днешния светъл празник, потвърждаваме нашата позиция, че България не трябва да приема Истанбулската конвенция, която според нас ще доведе до още по-силно ерозиране на християнския морал\", допълват от СДС. \r\n\"Ние вярваме в младите хора в България и се надяваме, че те ще осъзнаят силата на традициите и семейството и ще се обърнат отново към тези ценности, които са ни съхранили като народ през тежките години на робства и режими. \r\nЧестит празник на всички и да си пожелаем повече здрави и щастливи български семейства!\", се казва още в поздравителния адрес.", "date": "2018.11.21", "title": "СДС: Загърбването на традиционните ценности е една от най-големите беди на Прехода"}
{"url": "http://www.focus-news.net/news/2018/11/21/2592852/pregled-na-osnovnite-temi-v-burgaskiya-pechat.html", "text": "„Площадът в Ахтопол раздели местни и софиянци“ е водещото заглавие в днешното издание на вестник  „Черноморски фар“ . „Ще се промени обликът на града за следващите 50 години, заяви кметът на Община Царево инж. Георги Лапчев“ е подзаглавието на статията. Идеята за обновяването на централния площад в Ахтопол раздели местни жители и софиянци. „Година след трагедията. Потвърдиха присъдата на шофьора, премазал ученик край Атия“ е друга водеща тема в днешния брой. Бургаският апелативен съд потвърди изцяло четиригодишната ефективна присъда на Кирил Георгиев. Той бе осъден от Окръжен съд – Бургас за смъртта на 16-годишния ученик Костадин Джардов на пешеходната пътека. „Лекари, сестри, шофьори и корабни специалисти – отново най-търсени“ е друго заглавие от първата страница на ежедневника. „20 заварчици и корпусници е заявила Корабостроителницата, от шофьори продължава да изпитва недостиг „Бургасбус“ и „Разминаване между търсене и предлагане на пазара на труда“ са подзаглавията на статията. Темата на деня е: „Идея. Без технически преглед, ако имаме неплатени глоби“. „Санкцията ще е и срещу шофьорите без винетки“ и „70 лева компесаторна такса предлагат депутати“, са вътрешните заглавия на материала.", "date": "2018.11.21", "title": "Преглед на основните теми в бургаския печат"}
{"url": "http://www.focus-news.net/news/2018/11/21/2592853/sliven-mokri-sa-nastilkite-v-oblastta-opasnost-ot-padashti-kamani-ima-po-patya-sliven-ichera-gradets.html", "text": "Мокри и хлъзгави заради дъжда са пътищата в Сливен. Няма проблеми при придвижването на автомобилите. Трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.21", "title": "Сливен: Мокри са настилките в областта, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/11/21/2592849/parvan-simeonov-politolog-ostavkite-veche-ne-sa-orazhie-na-upravlyavashtite.html", "text": "Оставките вече не са оръжие на управляващите. Това каза за сутрешния блок „Добро утро, България“ на  Радио „Фокус“  политологът Първан Симеонов. Според него ерозията в публичния имидж на управлението се усеща най-вече при „Обединените патриоти“. Най-големият препъни-камък в коалицията е подреждането на листите за Европейските избори, дали „Атака“ или ВМРО да има водеща роля. Ролята на Патриотите все повече се минимизира и ерозията може да доведе до ситуация, при която в следващ Парламент да има само три партии – ГЕБР, БСП и ДПС, допълни политологът. „Малката коалиция спешно трябва да измисли сюжет, който да освежи образа й. Едното е членовете й да спрат да говорят един на друг и да започнат да говорят на хората, защото те в момента си говорят един на друг през медиите. Второто, което трябва да направят е час по-скоро да се разберат за Европейските избори и ако ще тръгват по различни пътища, да тръгват, защото няма време. В противен случай те ще продължават да затъват до Европейските избори. Следващото, което трябва да направят е да се споразумеят за няколко неща, които нямат спор. Напоследък стана така, че „Атака“ и НФСБ започнаха да изглеждат почти мирогледни, ценностни и геополитически. Например, когато Волен Сидеров каже нещо хубаво за Русия, Валери Симеонов отговаря с нещо лошо за Русия, или обратното. В тази ситуация Красимир Каракачанов трябваше да играе „синя каска“, да бъде помирител. Те трябва да се разберат кои са онези неща, по които нямат различия. Така могат да спасят възможността да влязат в следващ парламент“, обясни Първан Симеонов. Той каза още, че оставката на вицепремиера Красимир Каракачанов е вътрешнокоалиционна идея, споделяна единствено от лидера на „Атака“ Волен Сидеров и уточни, че едва ли би се стигнало до нея.", "date": "2018.11.21", "title": "Първан Симеонов, политолог: Оставките вече не са оръжие на управляващите"}
{"url": "http://www.focus-news.net/news/2018/11/21/2592854/die-presse-yens-stoltenberg-predupredi-es-da-ne-se-konkurira-s-nato.html", "text": "Генералният секретар на НАТО Йенс Столтенберг предупреди страните от Европейския съюз да не се отиват твърде далеч в плановете си за изграждане на отбранителен съюз, отбелязва австрийският национален ежедневник  Die Presse . \r\n„Приветствам усилията\", подчерта норвежкият политик в рамките на срещата с министрите на отбраната на страните от Общността, проведена в Брюксел във вторник. Същевременно Столтенберг алармира, че ЕС не трябва да се стреми към конкуренция с НАТО. Трансатлантическият отбранителен съюз е в основата на европейската сигурност, категоричен бе генералният секретар на Алианса.  \r\nВ началото на седмицата страните от ЕС взеха решение да разширят Постоянното структурирано сътрудничество (ПЕСКО). На срещата в Брюксел бе дадена „зелена светлина“ на 17 нови проекта. Сред тях са такива за разработването на нови оръжейни системи и създаването на школа за тайни агенти. Освен това бе договорено разширяването на командния център за военни операции на ЕС. \r\nПЕСКО бе стартирано миналата година. Целта му е изграждането на европейски съюз за отбрана за по-голяма гъвкавост и независимост от САЩ - например по отношение на евентуални мироопазващи операции в Африка. В ПЕСКО се включиха всички страни от Общността, с изключение на Великобритания, Малта и Дания. \r\nСлед срещата в Брюксел Върховният представител на ЕС по външните въпроси и политиката за сигурност Федерика Могерини се опита да разсее впечатлението за неразбирателство между Общността и НАТО. „Всичко, което ЕС прави в посока отбрана, допълва НАТО и укрепва капацитета на държавите-членки на ЕС, които са членове на Алианса\", подчерта италианският дипломат. Тереза Герова", "date": "2018.11.21", "title": "Die Presse: Йенс Столтенберг предупреди ЕС да не се конкурира с НАТО"}
{"url": "http://www.focus-news.net/news/2018/11/21/2592838/der-spiegel-barzata-protsedura-po-predostavyaneto-na-ubezhishte-na-nikola-gruevski-dokazva-protektsiya-ot-strana-na-ungarskiya-premier.html", "text": "Необичайно бързо финализирата процедура за предоставяне на политическо убежище на бившия македонски премиер Никола Груевски в Унгария доказва, че той се ползва с подкрепата на лидера на кабинета в Будапеща Виктор Орбан, коментират в редакцията на водещото германско издание  Der Spiegel , като припомнят, че двамата политици се радват на дългогодишно приятелство.  \r\nНовината бе потвърдена във вторник с пояснението, че унгарските миграционни власти са приели аргумента на Груевски, че „правителството (на Македония)… иска да ограничи свободата на бившия премиер с недемократични стъпки“.  \r\nБившият председател на ВМРО-ДПМНЕ бе осъден в родината си на лишаване от свобода за срок от две години по едно от делата, които се водят срещу него за нередности по време на мандатите му в периода 2006-2016 г. Преди седмица Груевски избяга в Унгария със съдействието на дипломати на Будапеща, припомнят от редакцията. \r\nМакедонските власти се опитват да убедят Унгария да им върне беглеца. С положителното решение на Будапеща за предоставянето на политическо убежище, предаването на Груевски на македонското правосъдие изглежда малко вероятно.  Тереза Герова", "date": "2018.11.21", "title": "Der Spiegel: Бързата процедура по предоставянето на убежище на Никола Груевски доказва протекция от страна на унгарския премиер"}
{"url": "http://www.focus-news.net/news/2018/11/21/2592841/pazardzhik-v-pravoslavnite-hramove-v-grada-se-otsluzhva-praznichna-liturgiya-po-povod-praznika-vavedenie-bogorodichno.html", "text": "В православните храмове в Пазарджик се отслужва празнична Литургия по повод християнския празник Въведение Богородично, честван като Ден на християнското семейство, предаде репортер на  Радио „Фокус“ - Пазарджик . Празничната Литургия започна в 8.30 часа, като след края ѝ ще бъде раздаден курбан за здраве и благоденствие. Още от сутринта много миряни положиха цветя и запалиха свещи в храма. Имаше и много млади семейства с деца, които също уважиха празника. Свещениците миропомазваха пристъпващите прага на храма миряни.  \r\nЕвангелието разказва, че когато св. Богородица навършила три години праведните ѝ родители изпълнили обещанието, което дали пред Бога, преди още тя да се роди. Затова те тържествено въвели своята дъщеря в Йерусалимския храм и я посветили на Бога. Според първоначалния замисъл е бил ден за християнизиране, за общение с Христос и Църквата Му. Денят бил неучебен и започвал със св. Литургия, на която учениците се причастявали. С решение на Св. Синод на Българската православна църква от 1929 г. празникът Въведение Богородично в България се чества и като Ден на християнското семейство и на православната християнска учаща се младеж. \r\nАлбена ЖИЛЕКОВА", "date": "2018.11.21", "title": "Пазарджик: В православните храмове в града се отслужва празнична Литургия по повод празника Въведение Богородично"}
{"url": "http://www.focus-news.net/news/2018/11/21/2592848/s-kvorum-ot-129-narodni-predstaviteli-zapochna-plenarnoto-zasedanie-na-koeto-tryabva-da-bade-glasuvana-ostavkata-na-vitsepremiera-valeri-simeonov.html", "text": "С кворум от 129 народни представители започна пленарното заседание, на което трябва да бъде гласувана оставката на вицепремиера Валери Симеонов, предаде репортер на  Агенция „Фокус“ . Проекторешението е внесено от министър-председателя Бойко Борисов. В него се предлага още Марияна Николова да заеме мястото на вицепремиера.  \r\nВ зала присъстват: Марияна Николова, вицепремиерите Екатерина Захариева и Томислав Дончев, министърът на туризма Николина Ангелкова, на Българското председателство Лиляна Павлова, на културата Боил Банов и на енергетиката Теменужка Петкова.   \r\nДеница КИТАНОВА", "date": "2018.11.21", "title": "С кворум от 129 народни представители започна пленарното заседание, на което трябва да бъде гласувана оставката на вицепремиера Валери Симеонов"}
{"url": "http://www.focus-news.net/news/2018/11/21/2592858/plovdiv-43-godishna-zhena-s-dete-e-blasnata-ot-lek-avtomobil-na-krastovishte-mezhdu-ul-dimitar-talev-i-bul-nikola-vaptsarov.html", "text": "Затруднено е движението в района на кръстовище между ул. „Димитър Талев“ и бул. „Никола Вапцаров“ в Пловдив. Причината е пътнотранспортно произшествие, за което е съобщено около 8.20 часа тази сутрин на тел. 112. Това съобщи за  Радио „Фокус“ - Пловдив  говорителят на ОДМВР в града. По първоначални данни лек автомобил „Ситроен“, управляван от 27-годишна жена, не е пропуснала и е блъснала пресичащите на пешеходната пътека 43-годишна жена и 3-годишното ѝ дете. Двамата са транспортирани в болница за прегледи. Очакват се резултатите от прегледите. Местопроизшествието е запазено. От полицията съветват водачите да преминават с повишено внимание в участъка на катастрофата. \r\nМария РУСЕВА", "date": "2018.11.21", "title": "Пловдив: 43-годишна жена с дете е блъсната от лек автомобил на кръстовище между ул. „Димитър Талев“ и бул. „Никола Вапцаров“"}
{"url": "http://www.focus-news.net/news/2018/11/21/2592856/parvan-simeonov-politolog-ako-evropeyskite-izbori-badat-specheleni-ot-gerb-te-mogat-da-mechtayat-i-za-palen-mandat.html", "text": "Ако европейските избори бъдат спечелени от ГЕРБ, те могат да мечтаят и за изкарването на пълен мандат. Това каза за сутрешния блок „Добро утро, България“ на  Радио „Фокус“  политологът  Първан Симеонов. По думите му това може да послужи и като засилка и за местния вот, където е силата на ГЕРБ. Ако обаче управляващите загубят европейските избори, е повече от ясно, че ще има нови избори, обясни политологът. „В цяла Европа изборите за ЕП са нещо като междинен тест за правителствата. В България обаче има няколко специфики на процеса. Първо – как ще се броят – дали ще бъдат ГЕРБ и „Обединените патриоти“ срещу БСП и ДПС или само ГЕРБ срещу БСП. През 2014 година, ако си спомняте, стана така – ДПС намери формален повод да свали кабинета на Пламен Орешарски именно с този аргумент – преброихме се на европейски избори и излиза, че опозицията е повече от управлението. Втората условност у нас е дали премиера Бойко Борисов няма да предпочете да избърза с предсрочните избори, колкото и да му е неприятно, че президентът Румен Радев ще направи кабинет, използвайки факта, че все още води с малко пред БСП“, обясни Първан Симеонов. Политологът коментира още, че ако управленската ситуация остане същата, БСП ще излязат със значителна преднина пред ГЕРБ, което ще създаде и нова управленска ситуация.", "date": "2018.11.21", "title": "Първан Симеонов, политолог: Ако европейските избори бъдат спечелени от ГЕРБ, те могат да мечтаят и за пълен мандат"}
{"url": "http://www.focus-news.net/news/2018/11/21/2592860/stanimir-stanchev-sds-neobhodima-e-nova-viziya-za-namalyavane-obshtestvenoto-nedovolstvo-ot-masoviya-nisak-standart-na-zhivot-na-balgarina.html", "text": "Необходима е нова визия за намаляване общественото недоволство от масовия нисък стандарт на живот на българина. Това каза за предаването „Вече 30 години времето е наше“ на  Радио „Фокус“  Станимир Станчев, член на НИС на СДС. „За да се реши този проблем, първо трябва да има най-накрая някаква визия за развитие в страната. Второ, да има приоритети, около които да се обединят абсолютно всички политически сили, НПО-та, гражданско общество и т.н. Защото когато няма последователност в посоката и натрупвания в постиженията, нищо не се постига. Например, всички развити държави имат стратегия за развитие. И който дойде на власт не се отклонява от основните 3-10-15 или 20 от основни приоритети. Всъщност, проблемът на нашите управляващи след 2001 година насам, че никой нямаше визия какво да направи и как да го направи, какво иска да постигне.  Защото колкото и да са лоши реформите до 2001 година, те бяха необходими, жизнени реформи, които трябваше да се случат“, обясни Станимир Станчев. Необходими са реформи в съдебната система, образованието и здравеопазването, допълни той. Станимир Станчев коментира и темата за пречките пред бизнеса и намаляването на безработицата за сметка на покачващите се доходи, откъдето идва и недоволството в сектора. „Например, в един голям град, по статистика 200 хиляди души– образно казано, реално на терен от тези 200 хиляди, хората са 120-130 хиляди. И когато се налага да вземаш какъвто и да е служител, само и само да върши определена работа, ти взимаш може би понякога по двама да вършат една и съща работа. И когато двама вършат една и съща работа, ти реално му даваш 2 малки заплати. Затова няма високи доходи, защото тези заплати трябва все пак да се изработват“, уточни той. „За да се развива бизнесът не трябва да му се поставят пречки“, обобщи Станчев.", "date": "2018.11.21", "title": "Станимир Станчев, СДС: Необходима е нова визия за намаляване общественото недоволство от масовия нисък стандарт на живот на българина"}
{"url": "http://www.focus-news.net/news/2018/11/21/2592859/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът поставя акцент върху предстоящата днес програма „Заедно в Деня на християнското семейство”. Та ще започне пред сградата на Общински драматичен театър – Кюстендил, от 17.30 часа. Предвиден е благодарствен молебен, след което ще се състои концерт на танцови формации от общинските учебни заведения, а кулминацията е запалване на коледната украса по пешеходния булевард „България”. По дърветата и пилоните на булеварда са поставени светещи орнаменти – лампички, свещи, тръби, конуси, а организацията е направена от Община Кюстендил. \r\nНа първата си страница изданието съобщава, че Община Кюстендил е готова за зимния сезон. Общинско предприятие „Чистота” разполага с 15 машини, минали технически преглед, за зимно почистване на уличната мрежа в Кюстендил. На склад имат налични сол и пясък, както и готовност за опесъчаване – механично и ръчно. Четвъртокласната пътна мрежа  се почиства от фирма „Булплан”, които, заедно с ОП „Чистота” са предоставили оперативен план за действие в Община Кюстендил. \r\nВестникът информира, че с посланието – Пешеходци и водачи за толерантност на пътя, е направен флашмоб на пешеходната пътека на Езиковата гимназия в Кюстендил. В него са участвали децата от театралната школа на ОДК, съдействали са им, със спиране на движението, служители на сектор „Пътна полиция” към ОД на МВР-Кюстендил. Младежите са раздавали и листовки с „Посланията на есенния лист“. Това е кампания, която се провежда за 7- ма година, по инициатива на Националния дворец на децата, преди в хода на есенно- зимния сезон. \r\nВ рубриката „Репортери” изданието поставя акцент върху това, че Областната комисия по безопасност на движението в Кюстендил е обсъдила допълнителни мерки за намаляване на инцидентите по пътищата до 2020 година. Заседанието е председателствано от зам.-областния управител на Кюстендил Райчо Цветин. На срещата са присъствали представители на общините в областта, на сектор „Пътна полиция”, Регионално управление на образованието, Областно пътно управление, Държавна автомобилна инспекция и на други регионални структури в областта. Основната точка на заседанието са били мерките за подобряване на пътната безопасност до 2020 година. Мерките касаят широк кръг от дейности. \r\nВ рубриката „Общество” вестникът разказва за това, че  АБТТА представя кюстендилската галерия и село Шишковци в Лондон. В статията подробно се описва историята на художествена галерия „Владимир Димитров – Майстора” в Кюстендил, както и кюстендилското село Шишковци, в което дълги години е живял и творил един от най-големите български художници.", "date": "2018.11.21", "title": "Преглед на основните теми в кюстендилския печат"}
{"url": "http://www.focus-news.net/news/2018/11/21/2592861/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на  Радио „Фокус“ – Варна . По данни на Агенция „Пътна инфраструктура“ температурите в страната са в интервала от – 3° до + 10°. Времето е предимно облачно. Слаб вятър духа в областите Варна, Добрич, Плевен, Пловдив, Разград, Русе, Смолян, Търговище и Шумен. Дъжд вали в цялата страна. Пътните настилки са мокри, по усойните и планински райони частично заледени, обработени и проходими при зимни условия. Намалена видимост поради мъгла до 150 метра има в района проходите „Айтоски“, „Дюлински“ и „Ришки“. Шофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. Временна организация на движение е въведена по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. В посока Бургас движението от км 0+000 до км 8+600 се осъществява двупосочно в едното платно в посока Варна – Бургас, поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.21", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/11/21/2592867/varna-spokoyna-e-obstanovkata-v-oblastta-nyama-postapili-signali-za-problemi-svarzani-s-meteorologichnata-obstanovka.html", "text": "Спокойна е обстановката в областта, през последното денонощие няма постъпили сигнали за проблеми, свързани с метеорологичната обстановка. Това съобщиха за  Радио „Фокус“ – Варна  от Областна администрация – Варна. Всички населени места са с нормално електрозахранване и водоснабдяване. Всички портове и канали на пристанището са отворени за маневриране на кораби. По данни на Националния институт по метеорология и хидрология - филиал Варна, днес южно от страната ще преминава Средиземноморски циклон. Ще е облачно с валежи от дъжд, на места със значителни количества. В северозападната част на района късно след обяд дъждът ще се примеси със сняг. Ще бъде ветровито с умерен, по брега на морето и в Добруджа временно силен вятър от изток-североизток. Максимални температури в Североизточна България между 2 и 7, по крайбрежието и в Югоизточна България от 9 до 14 градуса, за Варна - около 11.  \r\nСпоред хидропрогнозата вследствие на валежи ще има повишения на водните нива на реките в Черноморския басейн. По-значителни ще бъдат повишенията на 22 ноември във водосборите на южночерноморските реки. На 23 ноември речните нива в басейна ще се понижават, като повишения все още ще са възможни в долните течения на основните реки, в резултат на валежи. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.11.21", "title": "Варна: Спокойна е обстановката в областта, няма постъпили сигнали за проблеми, свързани с метеорологичната обстановка"}
{"url": "http://www.focus-news.net/news/2018/11/21/2592855/adelina-stefanova-hram-vavedenie-bogorodichno-blagoevgrad-samo-tsarkvata-v-kvartal-varosha-otbelyazva-hramov-praznik-na-vavedenie-bogorodichno-v-tsyalata-oblast.html", "text": "Само една църква в Благоевградска област отбелязва храмовия си празник днес. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ това е възрожденската църква „Въведение Богородично“, която се намира в стария квартал „Вароша“ и е обявена за национален паметник на културата. Църквата е построена по подобие на църквата в Рилския манастир. В двора на храма се издига мемориал на Гоце-Делчевия род, както и паметник на майор Иван Павлович Орлински. През 1948 година в северозападната част на откритата галерия на църквата е погребан митрополит Неврокопски, като надгробието е с гранитен саркофаг. В храма е погребан и митрополит Пимен Неврокопски. Строежът на църквата започва през 1840 година и продължава до 1844 година, когато църквата е осветена. \r\nНатали СТЕФАНОВА", "date": "2018.11.21", "title": "Аделина Стефанова, храм „Въведение Богородично“ - Благоевград: Само църквата в квартал „Вароша“ отбелязва храмов празник на Въведение Богородично в цялата област"}
{"url": "http://www.focus-news.net/news/2018/11/21/2592862/pazardzhik-okrazhniyat-sad-shte-zasedava-otnovo-po-deloto-sreshtu-14-obvinyaemi-za-razprostranenie-ideite-na-teroristichnata-organizatsiya-islyamska-darzhava.html", "text": "Окръжният съд в Пазарджик ще заседава отново по делото срещу 14 обвиняеми за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на Съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Съдия-докладчик е Кристина Пунтева. Началото на делото е от 9. 30 часа. \r\nРадослава МУРДЖЕВА", "date": "2018.11.21", "title": "Пазарджик: Окръжният съд ще заседава отново по делото срещу 14 обвиняеми за разпространение идеите на терористичната организация „Ислямска държава”"}
{"url": "http://www.focus-news.net/news/2018/11/21/2592857/pg-na-bsp-za-balgariya-nastoyava-premierat-boyko-borisov-da-predstavi-motivite-za-ostavkata-na-vitsepremiera-valeri-simeonov.html", "text": "ПГ на „БСП за България“ настоява премиерът Бойко Борисов да представи мотивите за оставката на вицепремиера Валери Симеонов. Процедурното предложение направи народният представител от ПГ на „БСП за България“ Валери Жаблянов преди дабатите по оставката на Симеонов, предаде репортер на  Агенция „Фокус“.    \r\n„ПГ на „БСП за България“ настоява министър-председателят да дойде в пленарната зала, защото той отговаря за всички действия на правителството. Министър-председателят предлага неговият състав по Конституция“, заяви още Жаблянов. Той уточни, че мотивите за освобождаването на Валери Симеонов трябва да станат ясни от устата на премиера Борисов. „Ние така и не разбрахме по какъв повод Валери Симеонов си тръгва“, допълни Жаблянов. Той обясни, че БСП разглежда отсъствието на премиера като неуважение.  \r\nДеница КИТАНОВА", "date": "2018.11.21", "title": "ПГ на „БСП за България“ настоява премиерът Бойко Борисов да представи мотивите за оставката на вицепремиера Валери Симеонов"}
{"url": "http://www.focus-news.net/news/2018/11/21/2592869/emanuil-yordanov-bivsh-vatreshen-ministar-opitite-na-upravlyavashtite-da-omalovazhat-protestite-predstavyayki-gi-kato-paklen-plan-za-svalyaneto-im-sa-neopravdani.html", "text": "Зад протестите стоят главно интересите на хората, които не са доволни от стандарта на живот и всички опити на управляващите да ги омаловажат и да ги представят като „пъклен план“ за свалянето им са неоправдани. Това каза в предаването „Вече 30 години - времето е наше“ на  Радио „Фокус“  бившият вътрешен министър Емануил Йорданов. Той обясни, че няма нищо страшно в демократичните избори, били те и предсрочни. „След като има хора, които искат това, значи управлението в една или друга степен се е изхабило“, поясни той. „Успокояване на недоволството може да има след откровен и грамотен разговор с хората, защото проблемите би трябвало да бъдат обяснени от управляващите със съответните предложения за решенията им. Но вместо това слушаме как „тъмни сили“ искат да разрушат стабилността на държавата“, каза Йорданов. Ходовете на правителството той коментира като „не особено адекватни, не особено компетентни“ и водещи до още по-голямо напрежение в обществото. Според Йорданов е пресилено да се говори за обществен бунт. Изводът от протестите е, че след като хората са недоволни, значи нещо в управлението трябва да се промени. „Ако управляващите желаят да останат на власт, трябва да се вслушат в гласа на народа и там където им липсва компетентност да ангажират компетентни хора, които да подпомогнат управлението“, обясни бившият вътрешен министър.", "date": "2018.11.21", "title": "Емануил Йорданов, бивш вътрешен министър: Опитите на управляващите да омаловажат протестите, представяйки ги като пъклен план за свалянето им, са неоправдани"}
{"url": "http://www.focus-news.net/news/2018/11/21/2592866/prokuror-nedyalka-popova-naznachenata-teologichna-ekspertiza-po-deloto-za-razprostranenie-ideite-na-idil-ne-e-gotova.html", "text": "По време на днешното съдебно заседание по делото срещу 14 подсъдими за разпространение идеите на ИДИЛ, в Окръжен съд – Пазарджик трябва да бъде разгледана назначената теологична експертиза. Това съобщи за  Радио „Фокус“ – Пазарджик  прокурор Недялка Попова. Тя обясни, че експертът Сефер Хасанов все още не е я представил по делото. „Обвиняемите ще бъдат поканени от съда да дадат обяснения, но това може да стане само ако те желаят на този етап на делото. До сега тяхната воля бе да дадат обяснения в края на процеса“, коментира Попова. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. \r\nВаня НИКОЛОВА", "date": "2018.11.21", "title": "Прокурор Недялка Попова: Назначената теологична експертиза по делото за разпространение идеите на ИДИЛ не е готова"}
{"url": "http://www.focus-news.net/news/2018/11/21/2592870/pregled-na-osnovnite-temi-v-shumenskiya-pechat.html", "text": "„Песните на вокалния квартет „Абагар“ в Япония „разцъфтяха“ като феномена сакура“ е водещото заглавие във вестник  „Шуменска заря“ . Наистина беше невероятно…За нас беше подарък да чуем песни, които приличат на японска сакура, но изпълнени с български гласове – това е изключително“. Така изрази възхищението си Мегуми Таникава, която беше сред домакините при гостуването на нашия вокален квартет „Абагар“ в Страната на изгряващото слънце през тези дни. Фолклорното песенно изкуство на чаровните българки беше оприличено не случайно на природния феномен сакура, характерен за цъфтежа на най-популярния вид вишна в Япония. „Абагар“ изнесе концерти в препълнени зали на Йокохама и Мураяма. Входът за възрастните посетители струваше 2000 йени (около 30 лева), а за децата и учениците беше безплатен. „Подменят водопроводи във Велики Преслав“, информира ежедневникът. Улица „Цар Петър” и градският базар във Велики Преслав ще бъдат с ново водозахранване. Подмяната на водопроводи и водопроводни отклонения се прави изцяло с общински средства. За ул. „Цар Петър” и за малкия площад, граничещ с ул. „Братя Миладинови”, са предвидени 114 хил. лв. за водопроводна мрежа, нова асфалтова настилка и бордюри. Изкопните работи започнаха с изваждане на старите бордюри, а срокът за завършване на строителството и полагане на асфалт е 35 дена. На стр. 3 в броя е публикуван отчетът на кмета на община Шумен Любомир Христом за третата година от мандата му. „Продължаваме с по-усърдни темпове да обновяваме града“, заявява Любомир Христов. В броя е поместено и интервю с общинския съветник Добрин Чайлев, който внася за трети път предложение за създаване на временна комисия за преименуване на местности.", "date": "2018.11.21", "title": "Преглед на основните теми в шуменския печат"}
{"url": "http://www.focus-news.net/news/2018/11/21/2592863/otets-petar-hubenov-savetite-koito-roditelite-davat-na-svoite-detsa-sa-edni-ot-nay-tsennite.html", "text": "Въведението на Богородица в храма православната църква е отредила да се празнува като Ден на християнската младеж и на християнското семейство. Това каза за  Радио „Фокус“ – Пазарджик  отец Петър Хубенов. Той обясни, че символът на този празник е свързан с възпитанието на децата. „Да може да се въвежда всяко едно дете в добродетелите. Да се изгради то като отговорен човек, като личност, която ще е готова да помогне на хората около него. Личност, която се възпитава в дълг и отговорност към своите родители. Освен това църквата е отредила днешния ден да се отбелязва и като Ден на християнското семейство като пример за това как трябва да се отнасят родителите към своите деца. В Стария завет премъдрия Соломон казва, че възпитанието трябва да е от най-ранна възраст, а съветите, които дават на своите деца, са им най-необходими“, коментира Хубенов. Той допълни, че Въведение Богородично е един от най-големите християнски празници. \r\nВаня НИКОЛОВА", "date": "2018.11.21", "title": "Отец Петър Хубенов: Съветите, които родителите дават на своите деца, са едни от най-ценните"}
{"url": "http://www.focus-news.net/news/2018/11/21/2592872/blagoevgrad-obshtinata-podkrepya-kampaniya-za-sabirane-na-sredstva-za-bolno-dete.html", "text": "Общината подкрепя кампания за събиране на средства за болно дете. Това съобщиха от пресцентъра на  Община Благоевград . По този повод ще бъде поставена кутия за дарения в помощ на 14-годишния ученик Иван Христов. Тя ще бъде позиционирана пред касата на зала „Пейо Яворов“ от днес, когато отбелязваме и Деня на християнското семейство. Всеки желаещ може да помогне на семейството на 14-годишния младеж. По време на коледно-новогодишните празници ще бъдат организирани инициативи, чрез които също ще бъдат заделени средства за момчето. \r\nИма и дарителска банкова сметка в Първа инвестиционна банка АД. Титуляр на сметката  е майката на Иван- Ваня Георгиева Христова, а номерът на сметката е BG13FINV91501317178315. \r\nИван е на 14 години от Благоевград, тренира бейзбол. В началото на месец май, Иван получава болки в коляното, които лекарите отдават на спортни травми от тренировките. Лекуващият ортопед прилага инжекции, но след две седмици болката става непоносима. Лекарите назначават рентген и скенер. Резултатите от скенера не са категорични, но съмненията са за остеосарком – злокачествен тумор, разновидност на рака на костната система. \r\nКакто за повечето семейства в България, които са попадали в безмилостната борба с рака, така и за семейство Христови, сумата е непосилна за лечението на Иван.", "date": "2018.11.21", "title": "Благоевград: Общината подкрепя кампания за събиране на средства за болно дете"}
{"url": "http://www.focus-news.net/news/2018/11/21/2592871/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Изборите за нов директор на Интерпол, зрелищно антитерористично учение в Германия, разширяването на ПЕСКО и възможността за провеждане на предсрочни избори в Испания са част от основните теми, върху които акцентират европейските печатни издания.  Министър-председателят на Испания Педро Санчес обмисля провеждането на предсрочни общи избори в страната на 26 май догодина – същия ден, в който в страната ще бъде организиран вот за местна и регионална власт, и в който гражданите на иберийското кралство ще гласуват за Европейски парламент, съобщава националният ежедневник  El Pais . \r\nВ началото на седмицата за първи път Мадрид даде индикации, че правителството „не изключва“ провеждането на общи избори през май догодина. Ден по-късно лидерът на Испанската социалистическа работническа партия (ИСРП), че вотът на 26 май е една от опциите на масата, макар окончателното решение все още да не е взето. „Ще насроча избори, ако сметна, че те ще са от полза за общия интерес на страната. Няма да го направя заради моята партия, нито заради това, че една или друга политическа сила ме съветва“ да насроча вот, подчерта Санчес.  \r\nПравителството има три основни възможности за свикване на нови избори: през март, на 26 май, или през есента. Привържениците на предложението за предсрочен вот са уверени, че той ще помогне за увеличаването на популярността на правителството на социалистите и ще парира реакциите по отношение на управлението на новия бюджет на страната.  \r\nСанчес дойде на власт в началото на юни чрез вот на недоверие срещу Мариано Рахой от Народната партия. Той застана начело на правителство на малцинството с подкрепата на 84 народни представители в 350-местния Конгрес на депутатите, една от камарите на испанския парламент. Без подкрепата на други партии,  ИСРП не може да одобри нов бюджет и ще трябва да управлява досегашния план за разходи, разработен от Народната партия. \r\n***  Генералният секретар на НАТО Йенс Столтенберг предупреди страните от Европейския съюз да не се отиват твърде далеч в плановете си за изграждане на отбранителен съюз, отбелязва австрийският национален ежедневник  Die Presse . \r\n„Приветствам усилията\", подчерта норвежкият политик в рамките на срещата с министрите на отбраната на страните от Общността, проведена в Брюксел във вторник. Същевременно Столтенберг алармира, че ЕС не трябва да се стреми към конкуренция с НАТО. Трансатлантическият отбранителен съюз е в основата на европейската сигурност, категоричен бе генералният секретар на Алианса.  \r\nВ началото на седмицата страните от ЕС взеха решение да разширят Постоянното структурирано сътрудничество (ПЕСКО). На срещата в Брюксел бе дадена „зелена светлина“ на 17 нови проекта. Сред тях са такива за разработването на нови оръжейни системи и създаването на школа за тайни агенти. Освен това бе договорено разширяването на командния център за военни операции на ЕС. \r\nПЕСКО бе стартирано миналата година. Целта му е изграждането на европейски съюз за отбрана за по-голяма гъвкавост и независимост от САЩ - например по отношение на евентуални мироопазващи операции в Африка. В ПЕСКО се включиха всички страни от Общността, с изключение на Великобритания, Малта и Дания. \r\nСлед срещата в Брюксел Върховният представител на ЕС по външните въпроси и политиката за сигурност Федерика Могерини се опита да разсее впечатлението за неразбирателство между Общността и НАТО. „Всичко, което ЕС прави в посока отбрана, допълва НАТО и укрепва капацитета на държавите-членки на ЕС, които са членове на Алианса\", подчерта италианският дипломат. \r\n***  Силна детонация разтърси Терминал 1 на летище Кьолн-Бон в Германия, последвана от стрелба. За щастие случилото се в нощта срещу сряда е просто антитерористично учение на полицейските спецчасти, пише националният ежедневник  Die Frankfurter Allgemeine Zeitung . \r\nСценарият му е разработен на база терористичните атаки в Белгия и Франция, и според германските власти е бил много реалистичен – никой от задействаните в ученията не е бил наясно с това какво следва по план.  \r\nЗа какво става въпрос? Тежко въоръжени терористи стрелят по пасажери, уплашени хора крещят, има ранени и дори убити. Полицейските служители, пристигнали първи на място, действат бързо и ефективно, и в рамките на няколко минути успяват да прекратят нападението. „Всички нарушители са неутрализирани“, е изречението, което представителите на германските спецчасти чуват в слушалките от главния треньор в ученията. \r\nВ най-големия тест в борбата срещу тероризма, правен някога в Германия, са били задействани около хиляди полицейски служители. Въпреки че според властите понастоящем няма конкретни индикации за плановете за атака, такъв сценарий би бил възможен по всяко време с оглед на увеличената рискова ситуация в Германия. „Важно е да сме готови в случай на истинска атака да направим възможно най-доброто\", подчерта ръководителят на Дирекция „Федерална полиция\" в Санкт Августин, провинция Северен Рейн-Вестфалия - Волфганг Вурм. \r\n***  В последната минута късно във вторник вечерта Великобритания и САЩ оглавиха опитите да се спре избора на бивш агент на КГБ за нов шеф на Интерпол, пише британският  The Times .   \r\nИмето му е Александър Прокопчук, ветеран от руското вътрешно министерство, той продължава да е фаворит за поста президент на световната полицейска организация. \r\nПротивниците обвиниха Москва, че използва Интерпол, за да се прицели в политическите си опоненти.  Политици и групи за защита на човешките права в Обединеното кралство, Европа и Америка реагираха яростно на очакваната победа на Прокопчук. Известен украински депутат го обвини, че е агент на чуждо разузнаване, който някога е служил в КГБ.  \r\nИзборът се налага, за да се смени сегашния президент на организацията китаецът Мън Хунвей, който е на този пост от 2016 година и трябваше да го заема до 2020- та. Той е заместник министър на обществената сигурност в Китай, където е обвинен за корупция и е арестуван от властите в Пекин. По тази причина той беше принуден да подаде оставка като шеф на Интерпол.  \r\nИзборът трябва да се състои в сряда по време на двудневната среща на Интерпол в Дубай, Обединените арабски емирства. \r\n***", "date": "2018.11.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/21/2592864/varna-bozhestvena-sveta-liturgiya-se-otsluzhva-v-hramovete-v-grada-po-povod-vavedenie-bogorodichno.html", "text": "Божествена света Литургия се отслужва в храмовете в града по повод Въведение Богородично, предаде репортер на  Радио „Фокус“ – Варна . На 21 ноември всяка година във всички епархии на Българската православна църква се чества големия християнски празник Въведение Богородично – празник на Божията майка и Ден на православната християнска младеж и семейство. Това е един от големите богородични празници в годишния календарен цикъл на църквата. Той е един от главните празници заедно с Успение, Благовещение и Рождество Богородично – по-големите празници, свързани с паметта на света Богородица. Този празник е свързан с довеждането на света Богородица в храма. Това става, когато тя е на 3-годишна възраст и живее там в рамките на около 12 години, където се подготвя за великото служение, за което е избрана, а именно да стане майка на Спасителя, на богочовека Господ Иисус Христос. \r\nВ народната традиция на Западна България този празник се нарича и Пречиста. Малката света Богородица, която е чиста по детски, влиза в Йерусалимския храм, за великото служение, което ѝ предстои. В този смисъл Българската църква, през 1929 г., ѝ е определила този празник като ден на децата, на християнската младеж, на православното семейство. Затова днес ги честваме заедно. \r\nЧестванията на този ден се свързват с това, че децата отиват и се причестяват в храма. Този ден е специален за въвеждането на децата в храма, както света Богородица го е направила. Преди години кръстените децата и всички други са се подготвяли в рамките на тази първа седмица от Рождественския пост – постили са, съобразили са се с всички духовни и канонични повели на църквата. След това са получавали благословението на свещеника да пристъпят към свето причастие. \r\nНа този ден цялото семейство се събира заедно. Това е особен, специален ден. Макар и да е Рождественски пост, той е свързан с определен режим на трапезата – разрешава се риба.", "date": "2018.11.21", "title": "Варна: Божествена света Литургия се отслужва в храмовете в града по повод Въведение Богородично"}
{"url": "http://www.focus-news.net/news/2018/11/21/2592875/zam-ministar-krasimir-parvanov-shte-uchastva-v-tseremoniya-za-nachaloto-na-stroitelstvoto-na-elektroprovod-mezhdu-podstantsiite-dobrudzha-i-burgas.html", "text": "Заместник-министърът на енергетиката Красимир Първанов ще участва в церемония за началото на строителството на електропровод между подстанциите Добруджа и Бургас. Това съобщиха от пресцентъра на  Министерство на енергетиката . Събитието ще се проведе 22 ноември 2018 г. от 10.00 часа в подстанция „Бургас“.  \r\nИзграждането на съоръженията за присъединяване на новия вътрешен електропровод 400 kV ще бъде реализирано от „Електроенергийния системен оператор“ ЕАД (ЕСО), със средства, привлечени от европейския „Механизъм за свързване на Европа“. ЕСО навлиза в съществената фаза по реализацията на петте проекта от общ европейски интерес, които ще спомогнат за развитие на транс-европейската енергийна инфраструктура. \r\nВ събитието ще участват изпълнителният директор на ЕСО Ангелин Цачев и представители на Изпълнителна агенция „Иновации и мрежи“ към Европейската комисия.", "date": "2018.11.21", "title": "Зам.-министър Красимир Първанов ще участва в церемония за началото на строителството на електропровод между подстанциите Добруджа и Бургас"}
{"url": "http://www.focus-news.net/news/2018/11/21/2592877/emanuil-yordanov-bivsh-vatreshen-ministar-prestapnostta-ima-edni-i-sashti-proyavleniya-kakto-v-nachaloto-na-prehoda-taka-i-sega.html", "text": "Престъпността има едни и същи проявления както в началото на Прехода, така и сега. Това каза в предаването „Вече 30 години - времето е наше“ на  Радио „Фокус“  бившият вътрешен министър Емануил Йорданов. В началото проявите са по-ярки и груби, а в последствие престъпленията станаха повече икономически, обясни той. Съдебната система има нужда от сериозни реформи и то основно в прокуратурата относно нейното място в държавните органи и начина на функционирането й. „Винаги стоят едни и същи проблеми и те трябва да се решават по един и същи начин. Но за съжаление вече доста години служителите на МВР протестират и никой не ги чува. В същото време се вижда, че управляващите имат тежък дефицит от юристи и нямат абсолютно никаква идея какво трябва да се случи в съдебната система, а там нещата са доста тревожни в последните години“, каза Йорданов. Според него една от причините за липсата на чуваемост е „свободата на словото“ и фактът, че „ГЕРБ са се обзавели със система от медийни сирени, които им пеят песни за доброто им управление и добрия живот на хората.", "date": "2018.11.21", "title": "Емануил Йорданов, бивш вътрешен министър: Престъпността има едни и същи проявления както в началото на Прехода, така и сега"}
{"url": "http://www.focus-news.net/news/2018/11/21/2592873/korneliya-ninova-bsp-ako-emil-hristov-si-predstavya-che-s-protsedurni-hvatki-shte-mi-otneme-dumata-si-mislete-za-dimitar-glavchev.html", "text": "Ако Емил Христов си представя, че с процедурни хватки ще ми отнеме думата, си мислете за Димитър Главчев. Това каза лидерът на БСП Корнелия Нинова във връзка с прекратяването на дебатите по оставката на вицепремиера Валери Симеонов от страна на председастелстващия Емил Христов, след като той не видя, че има желаещи за изказвания, предаде репортер на  Агенция \"Фокус\" . \r\n\"Г-н председател, добронамерено предупреждавам недейте с процедурни хватки да ни отнемате думата да говоря като председател на опозиционна партия. Ако си представяте, че заради тези процедурни хватки, които разигравате, след това няма да ми дадете думата да говоря, си мислете за г-н Главчев\", каза Нинова.  \r\nПредседателстващият заседанието Емил Христов заяви, че е имал намерението да ѝ даде думата след гласуването на предложението за персонални промени в МС. \"Дадох си сметка, че не съм ви забелязал\", каза той и уточни, че не се страхува от това, което се е случило с тези преди него.  \r\nДеница КИТАНОВА", "date": "2018.11.21", "title": "Корнелия Нинова, БСП: Ако Емил Христов си представя, че с процедурни хватки ще ми отнеме думата, си мислете за Димитър Главчев"}
{"url": "http://www.focus-news.net/news/2018/11/21/2592865/dragomir-stoynev-bsp-valeri-simeonov-si-otiva-sled-dalga-i-sramna-za-politicheskata-sistema-igra-s-obshtestvoto-a-mariyana-nikolova-zapochva-s-falstart.html", "text": "Валери Симеонов си отива след една дълга и срамна за политическата система игра с обществото, а Марияна Николова започва с фалстарт. Това каза заместник-председателят на ПГ на „БСП за България“ Драгомир Стойнев по време не дабатите по оставката на вицепремиера Валери Симеонов, предаде репортер на  Агенция „Фокус“ .  \r\n„Съвсем нормално е ГЕРБ да подкрепи г-жа Николова, но тя тръгва с фалстарт. Моят съвет е да се откажете от този пост. Валери Симеонов, който не е в зала, стигна до НС. Симеонов си отива официално след една дълга и срамна за политическата система игра с обществото. От властта трябва да си тръгне цялото правителство. Личността на Валери Симеонов, усилията му да остане вкопчен в стола си, увъртанията на премиера от това какво може и не може да иска от патриотичната патерица на властта, са срамна картина на това управление\", заяви още Стойнев. По думите му нестабилността на правителството е видна още от самото начало.  Той посочи, че поредната оставка не е излизане от кризата, а задълбочаване. \"За обществото правителството вече е извън управлението\", допълни Стойнев.   \r\nДеница КИТАНОВА", "date": "2018.11.21", "title": "Драгомир Стойнев, БСП: Валери Симеонов си отива след дълга и срамна за политическата система игра с обществото, а Марияна Николова започва с фалстарт"}
{"url": "http://www.focus-news.net/news/2018/11/21/2592879/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-noemvri.html", "text": "„Софийска вода” временно ще прекъсне водоснабдяването в някои части на столицата на 22 ноември. Това съобщиха от пресцентъра на  дружеството . \r\nВъв връзка с ремонт на уличен водопровод на ул. „Цар Симеон“ в гр. Банкя се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Вердикал“, гр. Банкя – централна градска част. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №1 до общината; кв. „Вердикал“ на площада. \r\nВъв връзка с подмяна на сградно водопроводно отклонение на ул. „Боне Цендин“ в с. Желява се налага спиране на водоподаването от 09:30 до 17:30 часа на клиентите на „Софийска вода”, живеещи в района на: с. Желява. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на уличен водопровод на ул. „Капитан Димитър Списаревски“ в жк. „Дружба 1“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: бл. 191 и бл. 192. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 192. \r\nВъв връзка с монтаж на спирателни кранове на ул. „Извор“ в кв. „Филиповци“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Извор “, по ул. „Люлин“ от ул. „Суходолски път“ до края на улицата; ул. „Георги Стоянов“, ул. „Стефан Караджа“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин “ ъгъла с ул. „Суходолски път “. \r\nВъв връзка с подмяна на хидрофорна уредба до бл. 298 в жк. „Света троица“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 298 и бл. 299 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 298. \r\nВъв връзка с подмяна на пожарен хидрант на ул. „Самоковски път“ в с. Лозен се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Самоковски път“, по ул. „Бузлуджа“ от ул. „Самоковски път“ до ул. „Ридо“; ул. „Еделвайс“, по ул. „Цветна градина“ от ул. „Бузлуджа“ до ул. „Чемшир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветна градина“ ъгъла с ул. „Бузлуджа“. \r\nВъв връзка с подмяна на сградно водопроводно отклонение на ул. „Евлия Челеби“ в кв. „Карпузица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Живописна“, по ул. „Евлия Челеби“ от ул. „Борован“ до ул. „Дамяница“ и ул. „Борован“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борован“ ъгъла с ул. „Евлия Челеби“. \r\nВъв връзка с изпълнение на инвестиционен проект за реконструкция на уличен водопровод на бул. „Илиянци“ в жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Илиянци“, ул. „Първа Българска армия“, ул. „Константин Преславски“ и жп линията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци “ ъгъла с ул. „Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.21", "title": "„Софийска вода” временно ще прекъсне водоснабдяването в някои части на столицата на 22 ноември"}
{"url": "http://www.focus-news.net/news/2018/11/21/2592880/veliko-tarnovo-25-sm-e-snezhnata-pokrivka-v-prohoda-shipka-nastilkite-v-gabrovska-obshtina-sa-prohodimi-pri-zimni-usloviya.html", "text": "25 см. е снежната покривка в прохода Шипка. Всички пътища в Габровска община са проходими при зимни условия, съобщават за  Радио „Фокус“ – Велико Търново  от пресцентъра на местната администрация. Остава в сила забраната за движение на МПС с обща маса над 12 тона в прохода. Времето в Габрово е облачно, температурата на въздуха е 1 градус. Обстановката тази сутрин е спокойна. Градските и междуградски автобуси пътуват нормално. Няма лишени абонати от електрозахранване, от ТЕЦ-Габрово съобщават, че топлоподаването е нормално. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. Всички ученици, подлежащи на транспортиране до учебните заведения, са започнали нормално учебния процес. \r\nОт местната администрация припомниха, че за днес в област Габрово е обявен жълт код за дъжд и поледици. Очакваните количества са около 25 л./кв. м. \r\nМария НЕДЕВА", "date": "2018.11.21", "title": "Велико Търново: 25 см е снежната покривка в прохода Шипка, настилките в Габровска община са проходими при зимни условия"}
{"url": "http://www.focus-news.net/news/2018/11/21/2592868/el-pais-ispanskiyat-premier-zagovori-za-predsrochni-izbori-v-sluchay-na-proval-na-glasuvaneto-na-byudzheta.html", "text": "Министър-председателят на Испания Педро Санчес обмисля провеждането на предсрочни общи избори в страната на 26 май догодина – същия ден, в който в страната ще бъде организиран вот за местна и регионална власт, и в който гражданите на иберийското кралство ще гласуват за Европейски парламент, съобщава националният ежедневник  El Pais . \r\nВ началото на седмицата за първи път Мадрид даде индикации, че правителството „не изключва“ провеждането на общи избори през май догодина. Ден по-късно лидерът на Испанската социалистическа работническа партия (ИСРП), че вотът на 26 май е една от опциите на масата, макар окончателното решение все още да не е взето. „Ще насроча избори, ако сметна, че те ще са от полза за общия интерес на страната. Няма да го направя заради моята партия, нито заради това, че една или друга политическа сила ме съветва“ да насроча вот, подчерта Санчес.  \r\nПравителството има три основни възможности за свикване на нови избори: през март, на 26 май, или през есента. Привържениците на предложението за предсрочен вот са уверени, че той ще помогне за увеличаването на популярността на правителството на социалистите и ще парира реакциите по отношение на управлението на новия бюджет на страната.  \r\nСанчес дойде на власт в началото на юни чрез вот на недоверие срещу Мариано Рахой от Народната партия. Той застана начело на правителство на малцинството с подкрепата на 84 народни представители в 350-местния Конгрес на депутатите, една от камарите на испанския парламент. Без подкрепата на други партии,  ИСРП не може да одобри нов бюджет и ще трябва да управлява досегашния план за разходи, разработен от Народната партия. Тереза Герова", "date": "2018.11.21", "title": "EL Pais: Испанският премиер заговори за предсрочни избори в случай на провал на гласуването на бюджета"}
{"url": "http://www.focus-news.net/news/2018/11/21/2592881/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo-patnite-nastilki-sa-mokri-i-hlazgavi.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри и хлъзгави. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.21", "title": "Кюстендил: Без проблеми се осъществява преминаването на автомобили през ГКПП „Гюешево”, пътните настилки са мокри и хлъзгави"}
{"url": "http://www.focus-news.net/news/2018/11/21/2592876/v-parlamenta-zapochna-poimenna-proverka-za-ustanovyavane-na-kvorum.html", "text": "В парламента започна поименна проверка за установяване на кворум, предаде репортер на  Агенция \"Фокус\" . Поименната проверка започна по искане на депутата от ГЕРБ и председател на Правна комисия Данаил Кирилов. Той направи това предложение, след като Халил Летифов от ДПС направи предложение оставката на Валери Симеонов като вицепремиер и избора на Марияна Николова на негово място да се гласуват разделно. Думата за процедура поиска и заместник-председателят на ПГ на \"БСП за България\" Георги Свиленски, но не му бе дадена.  \r\nИван Иванов от БСП заяви, че това, което се прави, е потъпкване на правилника за Народното събрание. \"Отнемате думата на левицата за сметка на управляващите\", заяви Иванов.  \r\nДеница КИТАНОВА", "date": "2018.11.21", "title": "В парламента започна поименна проверка за установяване на кворум"}
{"url": "http://www.focus-news.net/news/2018/11/21/2592883/sliven-obshtinata-prodalzhava-remontite-na-ulitsi-v-razlichni-chasti-na-grada.html", "text": "Продължават ремонтите на улици в различни части на града. Това съобщиха от пресцентъра на  Община Сливен . Заместник-кметът Румен Иванов съобщи, че през следващата седмица се очаква да стартират дейностите по предвидената за основен ремонт улица „Чаталджа“ в кв. „Комлука“. \r\nЗаместник-кметът заяви, че Общината е започнала поетапно ремонтирането на улици в централната градска част, основните булеварди, по които се движи градският транспорт, както и в кварталите.", "date": "2018.11.21", "title": "Сливен: Общината продължава ремонтите на улици в различни части на града"}
{"url": "http://www.focus-news.net/news/2018/11/21/2592874/dimitar-glavchev-gerb-az-si-podadoh-ostavkata-kato-predsedatel-na-parlamenta-i-nyama-nishto-strashno.html", "text": "Аз си подадох оставката като председател на парламента и няма нищо страшно Това каза Димитър Главчев, бивш председател на Народното събрание и депутат от ГЕРБ в лично обяснение към Корнелия Нинова, предаде репортер на  Агенция \"Фокус\" . \r\n\"Не знам какво точно ми се е случило, за да плашите. Само че аз си подадох оставката. Няма нищо страшно, но вие си правете простата аритметика, че няма как да поискате оставката, тъй като сте 79 вече\", допълни още Главчев.  \r\nДеница КИТАНОВА", "date": "2018.11.21", "title": "Димитър Главчев, ГЕРБ: Аз си подадох оставката като председател на парламента и няма нищо страшно"}
{"url": "http://www.focus-news.net/news/2018/11/21/2592888/pregled-na-osnovnite-temi-vav-varnenskiya-pechat.html", "text": "„Близо половината от непълнолетните майки в България са от Варненско“ е заглавие от първа страница в днешния брой на варненския вестник  „Черно море“ . Според статистиката България е на първо място по изоставени деца в Европейския съюз. Нежеланите от родителите си деца през тази година са били над 200, като половината са изоставени още след раждането им. „Нова технология открива преди другите рак на гърдата“, информира изданието. Нова технология открива преди другите рак на гърдата във Варна. За първи път извън столицата – в ДКЦ 5  „Света Екатерина” във Варна се предлага възможност за изследване чрез най-съвременния познат метод за ранна диагностика на този вид злокачествено заболяване, съобщи управителят д-р Галинка Павлова. Апаратът е купен със собствени средства на лечебно заведение и при него няма облъчване. „Посланик Ерик Льобедел и посланик Херберт Салбер: Популистите и националистите нямат шанс в Европа“ е друго заглавие в броя. Популистите и националистите нямат шанс в Европа, затова е важно на предстоящите догодина европейски избори да сме обединени, а умерените политически сили да доведат до край европейския проект. Зад това мнение се обединиха посланиците на Франция и Германия у нас Ерик Льобедел и посланик Херберт Салбер. Те бяха на посещение във Варна по повод годишнината от създаването на почетното консулство на двете страни в морския ни град. Немско-френското сътрудничество е силно развито и в България. Доказателство за това е планът за действие, който обсъдихме преди две седмици на работен обяд. Това сподели посланик Ерик Льобедел. „Ние сме обединени – посланиците на Германия и Франция и всички екипи. Направихме план за действие, който да заздрави френско-немските отношения в България. Той е в сферите на политиката, културата и дипломацията“, добави той. „Рисунки от микроорганизми гостуват в Археологическия музей“, информира още изданието. На пръв поглед творбите изглеждат странно. На втори обаче, след като зрителят добие представа за какъв тип изкуство става въпрос, той се впечатлява.", "date": "2018.11.21", "title": "Преглед на основните теми във варненския печат"}
{"url": "http://www.focus-news.net/news/2018/11/21/2592886/sliven-3-500-lv-sa-otkradnati-ot-apartament-v-kvartal-st-zaimov.html", "text": "3 500 лв. са откраднати от апартамент в квартал „Ст. Заимов“. Това съобщиха от  ОДМВР - Сливен . Криминалисти на РУ - Сливен работят по случая. На 20 ноември неизвестен извършител е проникнал в жилището на 56-годишен мъж и е извършил кражба на пари и златен накит. Нанесената щета е за около 3 500 лева. По случая е образувано досъдебно производство.", "date": "2018.11.21", "title": "Сливен: 3 500 лв. са откраднати от апартамент в квартал „Ст. Заимов“"}
{"url": "http://www.focus-news.net/news/2018/11/21/2592878/afp-yuzhnokoreets-e-noviyat-direktor-na-interpol.html", "text": "Южнокореец ще оглави Международната организация на криминалната полиция (Интерпол), предава  AFP . \r\nПодкрепяният от САЩ кандидат на азиатската страна Ким Йон-ян бе избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. \r\nКим Йон-ян събра по-голяма подкрепа от съперника му за поста – руснака Александър Прокопчук.  Тереза Герова", "date": "2018.11.21", "title": "AFP: Южнокореец е новият директор на Интерпол"}
{"url": "http://www.focus-news.net/news/2018/11/21/2592882/141-narodni-predstaviteli-ustanovi-poimennata-proverka-v-narodnoto-sabranie.html", "text": "141 народни представители установи поименната проверка в Народното събрание, предаде репортер на  Агенция \"Фокус\" . \r\nПроверката бе поискана от депутата от ГЕРБ и председател на Правна комисия Данаил Кирилов преди гласуването на предложението на Халил Летифов от ДПС за разделно гласуване на оставката на Валери Симеонов като вицепремиер и избора на Марияна Николова на негово място. След поименната проверка предложението на Летифов бе подложено на гласуване и отхвърлено.  \r\nДеница КИТАНОВА", "date": "2018.11.21", "title": "141 народни представители установи поименната проверка в Народното събрание"}
{"url": "http://www.focus-news.net/news/2018/11/21/2592892/d-r-nadezhda-todorovska-bchk-okolo-500-dushi-dnevno-se-nuzhdayat-ot-kravoprelivane-u-nas-a-daritelite-sa-blizo-3-pati-po-malko-otkolkoto-v-evropa.html", "text": "Около 500 души дневно се нуждаят от кръвопреливане у нас, a дарителите са близо 3 пъти по-малко, отколкото в Европа. Това каза за сутрешния блок „Добро утро, България“ на  Радио „Фокус“  заместник-генералният директор на БЧК д-р Надежда Тодоровска. Според нея спадът на нивата за кръводарители през последните 2 години сигнализира за проблем в комуникацията защо е важно да се дарява кръв. Много хора се страхуват да дарят кръв, обясни д-р Тодоровска и допълни, че сме по-склонни да кръводаряваме за близките си. „Кръводаряването у нас се осъществява в центрове, докато в другите държави в ЕС функционират изнесени мобилни екипи, които взимат кръв по-близо до хората, които са готови да дарят кръв, но не и да загубят много време да отидат до някое стационарно място. Затова искането на БЧК е да се разгледа нормативната уредба в България – Законът за кръвта у нас не противоречи на регламента на ЕС. Важно е също, че може да се дарява не само безвъзмездно, но и възмездно, като, разбира се, трябва да има ясен регламент как да стане това и колко да струва, а не да се отварят вратите за недобри практики“, обясни тя. Кръводаряването трябва да бъде включено като приоритет в Националната стратегия за здравеопазването, добави д-р Надежда Тодоровска. Безвъзмездните доброволни кръводарители са много малка част от всички, решили да помогнат на нуждаещите се, а именно доброволното кръводаряване пресича черния пазар на кръвта, обясни тя. Един от начините за подобряване на тенденцията е активната работа с учениците в училище, уточни д-р Тодоровска.", "date": "2018.11.21", "title": "Д-р Надежда Тодоровска, БЧК: Около 500 души дневно се нуждаят от кръвопреливане у нас, a дарителите са близо 3 пъти по-малко, отколкото в Европа"}
{"url": "http://www.focus-news.net/news/2018/11/21/2592893/aktsenti-za-predavaneto-vsichki-v-chas-na-radio-fokus.html", "text": "В това издание на предаването „Всички в час“ на Радио „Фокус“ фокусът ни отново е насочен към децата със специални образователни потребности.  колегите Людмила Йоргова от Радио „Фокус“-Сливен и Ваня Николова от Радио „Фокус“-Пазарджик  ще ни заведат до Центровете за специална образователна подкрепа в техния град. На 22 ноември 1833 г. в Шумен е роден българският възрожденски учител Добри Войников – драматург, общественик и журналист, музикален и театрален деец. Ивелина Иванова ще ни каже как в родния му град ще отбележат годишнината от рождението му, а ние ще се насочим към училище, носещо неговото име в село Победа, Добричка област. С директора на учебното заведение Галя Тошкова ще разговаряме за инициативите в учебното заведение, какво показват резултатите от Механизма по обхват на деца в образователната система, както и какви са ценностите, които трябва да завещаем на децата си именно в днешния ден на християнското семейство?  \r\nВ деня на празника ще се насочим и към училището в град Брегово, област Видин организира изложба на свой ученик. Целта е – събиране на средства за да бъде подпомогнат талантливия единадесетокласник Даниел Милотинов и негови картини да намерят място в галерии в страната. С още информация ще ни даде репортажа на Анна Лозанова от Радио „Фокус“ – Видин.  \r\nВсичко това и още между 10.00 и 11.00 с водещ Милослава Ангелова.", "date": "2018.11.21", "title": "Акценти за предаването „Всички в час“ на Радио „Фокус“"}
{"url": "http://www.focus-news.net/news/2018/11/21/2592885/tsvetan-tsvetanov-gerb-molya-predsedatelstvashtiyat-ns-da-bade-printsipen-bsp-vdignaha-raka-sled-kato-byaha-zakriti-debatite.html", "text": "Моля, председателстващият НС да бъде принципен, БСП вдигнаха ръка след като бяха закрити дебатите. Това каза председателят на ПГ на ГЕРБ Цветан Цветанов в процедура по начина на водене, предаде репортер на  Агенция „Фокус“ . \"Няколко пъти вие г-н председател, вие се обърнахте и попитахте дали има желаещи за изказване. Нямаше нито един, който да вдигне ръка“, каза още Цветанов.  \r\nДеница КИТАНОВА", "date": "2018.11.21", "title": "Цветан Цветанов, ГЕРБ: Моля, председателстващият НС да бъде принципен, БСП вдигнаха ръка след като бяха закрити дебатите"}
{"url": "http://www.focus-news.net/news/2018/11/21/2592894/blagoevgrad-zapochva-18-oto-izdanie-na-filmoviya-festival-v-bansko.html", "text": "Започва 18-ото издание на Банско филм фест. Това каза за  Радио „Фокус“ - Пирин  Натали Петрова, организатор на фестивала. По думите ѝ жителите и гостите на града ще имат привилегията да гледат най-доброто от световното кино на тази тема, а част от филмите показват бита, изкуството, религията и културата на планинарските народи. Натали Петрова посочи, че това са 100 филма, като 36 от тях са в конкурсната програма, но всички са премиерни. Тя отбеляза, че тази година фокусът в Банско филм фест е поставен върху хората с увреждания в екстремните спортове. \r\nПрограмата на фестивала стартира още в 11.00 часа, когато ще бъде представен филма „Децата от Силваплана – 2 част“, който е сниман в Швейцария. В 11.23 часа е определено началото на филма „Камчия 107“, който показва успешния опит за прекосяване на река Камчия с каяк. В 11.47 часа започва сръбския филм „Национален парк Фружка Гора – условия нормални“. В 12.13 часа ще бъде представен филм от Киргизстан – „Наследството“, разказващ за киргизстанска национална игра с коне, която се е превърнала в наследство на номадските народи. Филмът „Дивите страни на Швейцария – вода и лед“ ще бъде прожектиран в 13.30 часа. В 14.21 часа ще бъде представен белгийският филм „Марш за Гена“. В 15.51 часа започва прожекцията на чешкия филм „Изкачването на седемте пясъчни скали“. В 17.00 часа ще бъде представен италианският филм „Източници на масло“. Цялата тази програма ще бъде представена в Тържествената зала на НЧ „Никола Вапцаров“ в Банско. Успоредно с тази програма през целия ден ще бъдат прожектирани други филми в Посетителския информационен център. Там ще бъдат представени: италианският филм „Финале 68“; полският филм „28 картини от Татрите“; австрийската продукция „Домашни истории“; полският филм „Никога да не стигнеш“; немската продукция „Мигновено заснети приключения“; френският филм „Ние сме скитниците – Норвегия“; испанският филм „Балканите“; френският филм „Пътуване Норвегия“; българският филм „Антарктида – 25 стъпки в бъдещето“; френската продукция „Анджело“ и немският филм „Крис Морган и срещите му с Гризли – тайният живот на мечките“. Официалното откриване на Банско Филм Фест 2018 ще бъде в 18.30 часа. \r\nНатали СТЕФАНОВА", "date": "2018.11.21", "title": "Благоевград: Започва 18-ото издание на филмовия фестивал в Банско"}
{"url": "http://www.focus-news.net/news/2018/11/21/2592896/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Зрелищно антитерористично учение в Германия, спорният Глобален пакт на ООН за миграцията и скандалът с бягството на бившия македонски премиер Никола Груевски в Унгария са част от основните теми, върху които акцентират германските печатни издания. \r\n***  Австралия стана поредната страна, отхвърлила Глобалния пакт на ООН за миграцията, съобщава германският национален ежедневник  Die Welt , като подчертава, че с оглед твърдата линия на Канбера в бежанската политика решението не може да бъде определено като изненадващо.  \r\nАвстралийските власти аргументираха оттеглянето си от споразумението с мотива, че той може да доведе до насърчаване на незаконната миграция и съответно – до създаване на допълнителни трудности в борбата срещу трафика на хора. Пактът за миграцията не е в интерес на Австралия и е в разрез с политиката на правителството, обясни премиерът Скот Морисън. Именно той е един от архитектите на суровата миграционна политика на Австралия, чиито власти задържат търсещите убежище в лагери на тихоокеанските острови, припомнят от редакцията. \r\nМеждувременно списъкът на страните, отхвърлили спорния пакт на ООН, става все по-дълъг. От него вече се отказаха редица държави, включително САЩ, Полша, Унгария, Австрия и България.  \r\nВ Германия също се чуват редица аргументи срещу споразумението. Към настоящия момент официален Берлин подкрепя документа, който трябва да бъде подписан на специална конференция в Мароко, която ще се проведе на 10 и 11 декември. \r\nФедералният министър на здравеопазването на Германия Йенс Шпан, един от тримата претенденти за председателския пост в Християндемократическия съюз (ХДС), постави под съмнение необходимостта страната да подпише Глобалния пакт на ООН за миграцията. Той предложи въпросът да бъде гласуван на конгреса на партията в началото на декември, а идеята му бе подкрепена и от други политици от Съюза (ХДС/ХСС). Конгрсът на ХДС ще се проведе преди конференцията в Мароко. \r\n***  Силна детонация разтърси Терминал 1 на летище Кьолн-Бон в Германия, последвана от стрелба. За щастие случилото се в нощта срещу сряда е просто антитерористично учение на полицейските спецчасти, пише националният ежедневник  Die Frankfurter Allgemeine Zeitung . \r\nСценарият му е разработен на база терористичните атаки в Белгия и Франция, и според германските власти е бил много реалистичен – никой от задействаните в ученията не е бил наясно с това какво следва по план.  \r\nЗа какво става въпрос? Тежко въоръжени терористи стрелят по пасажери, уплашени хора крещят, има ранени и дори убити. Полицейските служители, пристигнали първи на място, действат бързо и ефективно, и в рамките на няколко минути успяват да прекратят нападението. „Всички нарушители са неутрализирани“, е изречението, което представителите на германските спецчасти чуват в слушалките от главния треньор в ученията. \r\nВ най-големия тест в борбата срещу тероризма, правен някога в Германия, са били задействани около хиляди полицейски служители. Въпреки че според властите понастоящем няма конкретни индикации за плановете за атака, такъв сценарий би бил възможен по всяко време с оглед на увеличената рискова ситуация в Германия. „Важно е да сме готови в случай на истинска атака да направим възможно най-доброто\", подчерта ръководителят на Дирекция „Федерална полиция\" в Санкт Августин, провинция Северен Рейн-Вестфалия - Волфганг Вурм. \r\n***  Необичайно бързо финализираната процедура за предоставяне на политическо убежище на бившия македонски премиер Никола Груевски в Унгария доказва, че той се ползва с подкрепата на лидера на кабинета в Будапеща Виктор Орбан, коментират в редакцията на водещото германско издание  Der Spiegel , като припомнят, че двамата политици се радват на дългогодишно приятелство.  \r\nНовината бе потвърдена във вторник с пояснението, че унгарските миграционни власти са приели аргумента на Груевски, че „правителството (на Македония)… иска да ограничи свободата на бившия премиер с недемократични стъпки“.  \r\nБившият председател на ВМРО-ДПМНЕ бе осъден в родината си на лишаване от свобода за срок от две години по едно от делата, които се водят срещу него за нередности по време на мандатите му в периода 2006-2016 г. Преди седмица Груевски избяга в Унгария със съдействието на дипломати на Будапеща, припомнят от редакцията. \r\nМакедонските власти се опитват да убедят Унгария да им върне беглеца. С положителното решение на Будапеща за предоставянето на политическо убежище, предаването на Груевски на македонското правосъдие изглежда малко вероятно. \r\n***", "date": "2018.11.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/11/21/2592884/kyustendil-obshtinata-organizira-praznichna-programa-pod-mototo-zaedno-v-denya-na-hristiyanskoto-semeystvo.html", "text": "Общината организира празнична програма под мотото „Заедно в Деня на християнското семейство”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Програмата ще започне от 17.30 часа пред сградата на Общински драматичен театър. Ще бъде отслужен благодарствен молебен, а след това ще се състои концерт на музикални, певчески и танцувални групи от общинските учебни заведения. Ще се представя вокална група „Бъркотия” и мажоретен състав към Начално училище „Св. Климент Охридски”, вокална група „Алегра” към Основно училище „Ильо Войвода”, мажоретен състав към Основно училище „Проф. Марин Дринов”, вокална група „Игличе” от Основно училище „Христо Ботев”, както и вокална група „Форте” към Основно училище „Св. св. Кирил и Методий”. В края на програмата ще грейнат и коледните светлини на централната алея в Кюстендил. \r\nВенцеслав ИЛЧЕВ", "date": "2018.11.21", "title": "Кюстендил: Общината организира празнична програма под мотото „Заедно в Деня на християнското семейство”"}
{"url": "http://www.focus-news.net/news/2018/11/21/2592898/sofiya-obshtinata-se-vklyuchva-v-evropeyskata-sedmitsa-za-namalyavane-na-otpadatsite-s-dva-mobilni-punkta-za-elektricheski-i-opasni-otpadatsi-i-modno-revyu.html", "text": "Столична община ще се включи в европейската инициатива – Седмица за намаляване на отпадъците (17-25 ноември 2018 г.) с различни инициативи, насочени към три значими групи отпадъци – електрическо и електронно оборудване, опасни отпадъци и текстилни отпадъци. Това съобщиха от пресцентъра на  Столична община . В рамките на Европейската седмица за намаляване на отпадъците ще бъдат разкрити мобилни пунктове, в които гражданите могат да изхвърлят своите електрически и електронни отпадъци и опасните си отпадъци.  Мобилният пункт за електрически и електронни отпадъци  ще бъде разположен на ъгъла на ул.“Московска“ и бул. „В. Левски“ на 22 ноември 2018 г. между 12.00 и 14.00 часа. Мобилният пункт за опасни отпадъци  ще бъде разположен пред Столичния инспекторат – на ул.“Париж“ 5 на 23 ноември 2018 г. между 8.30 и 10.30 часа. \r\nС модно ревю ще завърши инициативата „Детокс на гардероба“, която стартира през месец септември и в рамките на която чрез стационарни контейнери и мобилен пункт бяха събрани 4.5 т. текстилни отпадъци от домакинствата. Част от старите дрехи бяха предоставени на дизайнерите от Sofia Green Fashion Days, които изработиха от тях модна колекция „Детокс на гардероба: Втори живот“, която ще бъде представена на 26 ноември 2018 г., от 19 часа в зала 6А на НДК. Входът е свободен. Европейската седмица за намаляване на отпадъците насърчава широк кръг от институции и организации, да обединят усилия през последната седмица на месец ноември, за да реализират едновременно различни действия, насочени към намаляване на отпадъците и повишаване на информираността на гражданите за значението на намаляването на отпадъците.", "date": "2018.11.21", "title": "София: Общината се включва в Европейската седмица за намаляване на отпадъците с два мобилни пункта за електрически и опасни отпадъци и модно ревю"}
{"url": "http://www.focus-news.net/news/2018/11/21/2592887/pazardzhik-tsarkvata-sveto-vavedenie-bogorodichno-v-panagyurishte-otbelyazva-hramoviya-si-praznik-i-200-godini-ot-izgrazhdaneto-si.html", "text": "Църквата „Свето Въведение Богородично“ в Панагюрище отбелязва храмовия си празник и 200 години от изграждането си. Това каза за  Радио „Фокус“ – Пазарджик  Ирина Ботева, главен уредник в Исторически музей – Панагюрище. Тя обясни, че строителството е през периода 1818 – 1823 г. „Новата черква, която е със значителни за времето си размери, е изградена до сама южната стена на старата. Нейните строители са от Банско, а дърворезбената украса във вътрешността ѝ е дело на марангози (резбари) от Дебърската художествена школа. През Възраждането до черквата се помещават метоси на Рилския и Зографския манастир, в които функционират килийни училища. Чрез монасите – таксидиоти, които събират дарения, будните панагюрци ходят на поклонение в двете най-големи духовни средища на Балканите, от където черпят вдъхновения и нови познания. През 1834 г. църковната постройка претърпява частична повреда, като е поправена своевременно. Черквата пострадва сериозно по време на Априлското въстание (1876 г.), когато е изгорена и стенописите, иконостасът и голяма част от иконите са унищожени. Но веднага след Освобождението, през 1878 – 1880 г. е възстановена от брациговски майстори, а дърворезбата по иконостаса е изпълнена от резбари от Струга“, обясни Ботева. Тя допълни, че възраждането на храма става благодарение на доброволните пожертвувания (с труд и средства) на местното население. \r\nВаня НИКОЛОВА", "date": "2018.11.21", "title": "Пазарджик: Църквата „Свето Въведение Богородично“ в Панагюрище отбелязва храмовия си празник и 200 години от изграждането си"}
{"url": "http://www.focus-news.net/news/2018/11/21/2592889/georgi-svilenski-bsp-stolat-na-emil-hristov-ne-zavisi-ot-tsvetan-tsvetanov-neka-dade-dumata-na-vsichki-deputati-koito-iskat-da-se-izkazvat-po-ostavkata-na-valeri-simeonov.html", "text": "Столът на Емил Христов не зависи от Цветан Цветанов, нека даде думата на всички депутати, които искат да се изказват. Това каза зам.-председателят на ПГ на БСП Георги Свиленски в процедура по начина на водене във връзка със закриване на дебатите по оставката на вицепремиера Валери Симеонов от страна на председателстващият заседанието Емил Христов, предаде репортер на  Агенция „Фокус“ . „Не може само педи три минути да сте казал, че сте видели г-жа Нинова малко късно, малко рано. Става един народен представител, наказва ви пред всички медии и започвате да се гънете“, каза още Свиленски. По думите му ПГ на „БСП за България“ има време.  \r\nОт своя страна председателстващият НС Емил Христов се обърна към лидера на БСП Корнелия Нинова и ѝ каза: „Вие сте права, може да сте вдигнали ръка, но аз действително съм закрил дебатите“, допълни още Христов.  \r\nДеница КИТАНОВА", "date": "2018.11.21", "title": "Георги Свиленски, БСП: Столът на Емил Христов не зависи от Цветан Цветанов, нека даде думата на всички депутати, които искат да се изказват по оставката на Валери Симеонов"}
{"url": "http://www.focus-news.net/news/2018/11/21/2592900/dragoslava-lundzhova-postoyanno-se-uvelichava-broyat-na-nastanenite-litsa-v-krizisen-tsentar-za-bezdomni-v-stolichniya-kv-zaharna-fabrika.html", "text": "Постоянно се увеличава броят на настанените лица в Кризисен център за бездомни в столичния кв. „Захарна фабрика“. Това каза в интервю за  Агенция „Фокус“  Драгослава Лунджова, социален работник в  Кризисния център за настаняване на бездомни в столичния квартал „Захарна фабрика“. Лунджова уточни, че към центъра има и филиал, като общият им капацитет е 170 места (80+90). „Налични са и над 50 походни легла, които при необходимост се предоставят за ползване. През изминалия сезон, в най-студените зимни дни, броят на настанените лица достигаше до 230 души“, обясни тя. „Не всички ползватели на услугата са бездомни – една част са сезонни работници от провинцията, които вместо да плащат за квартира ползват услугите на центъра. Друга част, отново са хора от провинцията, които търсят препитание в столицата. Наблюдението за изминалия сезон е, че  50%  от лицата, изявили желание и потребност от услугата, са с настоящ и постоянен адрес, различен от територията на гр. София“, разказа Лунджова. \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.11.21", "title": "Драгослава Лунджова: Постоянно се увеличава броят на настанените лица в Кризисен център за бездомни в столичния кв. „Захарна фабрика\""}
{"url": "http://www.focus-news.net/news/2018/11/21/2592899/parlamentat-izleze-v-15-minutna-pochivka-za-da-se-provede-predsedatelski-savet-koyto-da-reshi-dali-da-se-prodalzhi-s-debatite-po-ostavkata-na-valeri-simeonov.html", "text": "По предложение на ДПС парламентът излезе в 15-минутна почивка, за да се проведе Председателски съвет, който да реши дали да се продължи с дебатите по оставката на Валери Симеонов, предаде репортер на  Агенция „Фокус“ . Предложението направи Рамадан Аталай от ДПС. „Нека да сме на висотата на НС. Колеги от управляващото мнозинство. Политика с емоции, и на инат няма да ви заведе до онази цел, която сте тръгнали“, каза Аталай.  \r\nТой направи тази процедура след поредица от процедури по начина на водене, възникнали от закриването на разискванията след едно единствено изказване на зам.-председателя на ПГ на „БСП за България“ Драгомир Стойнев по оставката на вицепремиера Валери Симеонов.  \r\nДеница КИТАНОВА", "date": "2018.11.21", "title": "Парламентът излезе в 15-минутна почивка, за да се проведе Председателски съвет, който да реши дали да се продължи с дебатите по оставката на Валери Симеонов"}
{"url": "http://www.focus-news.net/news/2018/11/21/2592890/die-welt-avstraliya-e-porednata-strana-othvarlila-globalniya-pakt-na-oon-za-migratsiyata.html", "text": "Австралия стана поредната страна, отхвърлила Глобалния пакт на ООН за миграцията, съобщава германският национален ежедневник  Die Welt , като подчертава, че с оглед твърдата линия на Канбера в бежанската политика решението не може да бъде определено като изненадващо.  \r\nАвстралийските власти аргументираха оттеглянето си от споразумението с мотива, че той може да доведе до насърчаване на незаконната миграция и съответно – до създаване на допълнителни трудности в борбата срещу трафика на хора. Пактът за миграцията не е в интерес на Австралия и е в разрез с политиката на правителството, обясни премиерът Скот Морисън. Именно той е един от архитектите на суровата миграционна политика на Австралия, чиито власти задържат търсещите убежище в лагери на тихоокеанските острови, припомнят от редакцията. \r\nМеждувременно списъкът на страните, отхвърлили спорния пакт на ООН, става все по-дълъг. От него вече се отказаха редица държави, включително САЩ, Полша, Унгария, Австрия и България.  \r\nВ Германия също се чуват редица аргументи срещу споразумението. Към настоящия момент официален Берлин подкрепя документа, който трябва да бъде подписан на специална конференция в Мароко, която ще се проведе на 10 и 11 декември. \r\nФедералният министър на здравеопазването на Германия Йенс Шпан, един от тримата претенденти за председателския пост в Християндемократическия съюз (ХДС), постави под съмнение необходимостта страната да подпише Глобалния пакт на ООН за миграцията. Той предложи въпросът да бъде гласуван на конгреса на партията в началото на декември, а идеята му бе подкрепена и от други политици от Съюза (ХДС/ХСС). Конгрсът на ХДС ще се проведе преди конференцията в Мароко.  Тереза Герова", "date": "2018.11.21", "title": "Die Welt: Австралия е поредната страна, отхвърлила Глобалния пакт на ООН за миграцията"}
{"url": "http://www.focus-news.net/news/2018/11/21/2592891/veselin-mareshki-volya-dragomir-stoynev-napravi-silno-izkazvane-nie-iskame-bsp-da-se-izkazvat-no-ne-chetete-pravilnika-kakto-dyavolat-evangelieto.html", "text": "Драгомир Стойнев направи силно изказване, ние искаме БСП да се изказват, но не четете правилника, както Дяволът Евангелието. Това каза лидерът на „Воля“ и заместник-председател на Народното събрание Веселин Марешки в процедура по начина на водене във връзка със закриване на дебатите по оставката на вицепремиера Валери Симеонов, предаде репортер на  Агенция „Фокус“ . Марешки се обърна към колегата си председателстващ заседанието Емил Христов: „Не се поддавайте на натиска и да не нарушаваме законите в Република България. В крайна сметка ние сме гласували този правилник, имаше достатъчно време. Няколко пъти подканихте всеки желаещ да се изкаже. Направихте закриване, и след това имаше няколко вдигнати ръце от БСП. Аз не искам да вземам думата. Срещу този двоен стандарт протестират всички български граждани“, заяви още Марешки.  \r\nДеница КИТАНОВА", "date": "2018.11.21", "title": "Веселин Марешки, „Воля“: Драгомир Стойнев направи силно изказване, ние искаме БСП да се изказват, но не четете правилника, както Дяволът Евангелието"}
{"url": "http://www.focus-news.net/news/2018/11/21/2592903/plovdiv-katastrofa-e-stanala-mezhdu-tovaren-i-dva-leki-avtomobila-nyama-seriozno-postradali.html", "text": "Катастрофа е станала между товарен и два леки автомобила, няма сериозно пострадали. Това съобщи за  Радио „Фокус“-Пловдив  говорителят на ОДМВР- Пловдив. Пътното транспортно произшествие затруднява движението между Околовръстния път и разклоните за кв. „Коматево“ и село Марково. Сигналът за инцидента е получен след 09.40 часа. По първоначални данни няма сериозно пострадали. Движението е затруднено, тъй като моторните превозни средства са на пътното платно. Очаква се екип на КАТ „Пътна полиция“ да се предвижи към мястото и да вземе отношение. От полицията съветват водачите да избягват този участък. \r\nМария РУСЕВА", "date": "2018.11.21", "title": "Пловдив: Катастрофа е станала между товарен и два леки автомобила, няма сериозно пострадали"}
{"url": "http://www.focus-news.net/news/2018/11/21/2592904/sport-machat-na-kubrat-pulev-s-dzhoshua-prez-2020-godina.html", "text": "Двубой между Кубрат Пулев и Антъни Джошуа през 2019 изглежда все по-малко вероятен. Това стана ясно, след като от IBF, чийто задължителен претендент за световната титла е Кобрата, заявиха, че няма да притискат британеца да защитава пояса си.   \r\nСпоред организацията, Джошуа първо трябва да мине през задължителната защита на титлата на WBO. Говорител на IBF е уточнил пред talkSPORT, че ще уважат правото на другата федерация първа да организира мач за своята титла. \r\nВ последните две години Джошуа прави по два двубоя на година и едва ли ще промени това през 2019-а.  Така боевете му през следващата година би трябвало да бъдат обединителният и защитата на титлата на WBO, а мач с Пулев става по-вероятен за първата половина на 2020-а година. \r\nВенцислав ДРАГОМАНОВ", "date": "2018.11.21", "title": "Спорт: Мачът на Кубрат Пулев с Джошуа през 2020 година"}
{"url": "http://www.focus-news.net/news/2018/11/21/2592905/pazardzhik-dazhd-i-magla-zatrudnyavat-trafika-v-grada.html", "text": "Силен дъжд вали в Пазарджик, пътните настилки са мокри, на места се образуват сериозни завирявания, които затрудняват трафика, предаде репортер на  Радио „Фокус“ – Пазарджик. Мъгла намалява видимостта до около 200 метра. Трафикът в града е натоварен. Струпване на автомобили има в района на кръговите кръстовища на моста на река Марица, на кръговото при КАТ, а също и на изхода на града в посока автомагистрала Тракия. \r\nВаня НИКОЛОВА", "date": "2018.11.21", "title": "Пазарджик: Дъжд и мъгла затрудняват трафика в града"}
{"url": "http://www.focus-news.net/news/2018/11/21/2592906/plovdivvazpitanikat-na-hudozhestvenata-gimnaziya-sahak-kasapyan-e-pobeditel-v-konkursa-za-plakat-s-tema-sigurnostta-na-detsata-v-realna-i-virtualna-sreda.html", "text": "Възпитаник на Художествената гимназия в Пловдив Сахак Касапян е победител в конкурса за плакат тема „Сигурността на децата в реална и виртуална среда“. Това съобщиха от пресцентъра на  Община Пловдив . В Световния ден на децата, в Балабановата къща в Стария град в Пловдив беше открита първата Национална ученическа изложба „Плакат“, организирана от Национална художествена гимназия „Цанко Лавренов“ Пловдив и Държавната агенция за закрила на детето. 51 млади художници от училищата по изкуствата към Министерството на културата интерпретираха темата „Сигурността на децата в реална и виртуална среда“, а творбите им бяха оценявани от професионалисти. В журито, председателствано от д-р Ненко Атанасов, главен асистент в Националната художествена академия в София, участваха преподаватели в Националната художествена академия и Академия за музикално, танцово и изобразително изкуство – Пловдив, графични дизайнери, представители на Министерството на културата и Държавната агенция за закрила на детето. Комисията определи две първи награди – на Сахак Касапян от НХГ „Ц. Лавренов” за плаката му „Лабиринт” и на Ивет Петкова от Националната гимназия за приложни изкуства „Св. Лука” – София за произведението й „Много си сладка”. Втора награда спечели Йоана Карчева от  софийското приложно училище, а трета стана Хатче Алиева от НХГ „Димитър Добрович” – Сливен. Журито даде и пет поощрителни награди – на Силвия Иванова от Сливен и на възпитаниците на пловдивската художествена гимназия Атанас Каракашев, Златина Илиева, Йоана Караиванова и Радослава Иванова. Георги Костадинов бе отличен като най-млад автор. Директорът на Националната художествена гимназия „Цанко Лавренов“ Светлозар Чавдаров поздрави призьорите и обяви, че официалната церемония по награждаването им ще се състои в Държавната агенция за закрила на детето в София през декември.", "date": "2018.11.21", "title": "Пловдив:Възпитаникът на Художествената гимназия Сахак Касапян е победител в конкурса за плакат с тема „Сигурността на децата в реална и виртуална среда“"}
{"url": "http://www.focus-news.net/news/2018/11/21/2592895/danail-kirilov-gerb-bsp-napraviha-artistichen-zhest-s-vdigane-na-raka-sled-zakrivane-na-debatite.html", "text": "БСП направиха артистичен жест с вдигане на ръка след закриване на дебатите. Това каза председателят на Правната комисия и депутат от ГЕРБ Данаил Кирилов в процедура по начина на водене, предаде репортер на  Агенция \"Фокус\". \r\n\"Моля ви да се придържате към разпоредбата на чл. 61 от нашия правилник, когато изрично постановява кога и как се закриват разискванията\", каза Кирилов. Той посочи още: \"Не знам вие накъде гледахте, но аз гледах наляво, когато вие трикратно попитахте дали има други изказвания. Колетите от ляво изчакаха вие да затворите изказванията и трима колеги вдигнаха механично ръка\", допълни Кирилов. \"Направихте артистичен жест след обявяването на закриването на дебата\", допълни още Кирилов.  \r\nДеница КИТАНОВА", "date": "2018.11.21", "title": "Данаил Кирилов, ГЕРБ: БСП направиха артистичен жест с вдигане на ръка след закриване на дебатите"}
{"url": "http://www.focus-news.net/news/2018/11/21/2592897/kyustendil-v-denya-na-hristiyanskoto-semeystvo-obshtina-dupnitsa-organizira-podnovyavane-na-svatbeni-obeti.html", "text": "В Деня на християнското семейство Община Дупница организира подновяване на сватбени обети. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му церемонията ще започне от 11.00 часа в един от ресторантите в града. Инициативата се организира за шеста поредна година. Кметът на Община Дупница инж. Методи Чимев ще участва в церемонията и ще води подновяването на брачните клетви. За празнуващите е подсигурена и музикална програма. Справка в регистрите на Обкина Дупница сочи, че 120 семейства честват  тази година „златна“ и „диамантена“ сватба. 102 са двойките, които са сключили брак в Дупница през 1968 година, а 18 ще честват 60 години семеен живот. Двойките ще впишат обетите си за вярност в нарочна за целта книга, която е въведена при първия ритуал през 2013 година. \r\nВенцеслав ИЛЧЕВ", "date": "2018.11.21", "title": "Кюстендил: В Деня на християнското семейство Община Дупница организира подновяване на сватбени обети"}
{"url": "http://www.focus-news.net/news/2018/11/21/2592907/konstantin-arabadzhiev-kzp-vnimavayte-da-ne-vi-obvarzhat-s-dalgosrochni-dogovori-po-cherniya-petak.html", "text": "Освен големия брой изгодни и дългоочаквани покупки по време на кампанията „Черен петък“, повишаване има и на риска от нелоялни практики от страна на търговците. Това каза Константин Арабаджиев от Комисията за защита на потребителите (КЗП) по „Дарик“ радио, съобщиха от пресцентъра на  КЗП . Той обясни, че когато кампанията се е разпространила и в България, хората са купували главно техника и дрехи. С годините това се е променило и днес в рамките на тази инициатива всеки може да се възползва от по-изгодната цена и на телекомуникационни  услуги и билети за събития, самолетни билети и най-различни стоки. Това обаче крие и рискове.  \r\nАрабаджиев предупреди по „Дарик“ радио, че един от често срещаните капани по време на кампанията „Черен петък“ е да бъдеш обвързан с неизгоден договор. „Трябва да внимаваме в определени случаи да не ни обвържат с договори, които са неизгодни за нас. Например, да подпишете договор за по-дълъг период от време, за да можете да се възползвате от съответното намаление“, каза още той. Арабаджиев каза още, че е важно да се четат внимателно условията, защото има търговци, които се опитват да ограничат някои от дадените по закон права на потребителите. Например, на рекламация в случай на дефект или на отказ от онлайн покупката в 14-дневния срок.  \r\nИгнат Арсенов от Европейския потребителски център в България припомня, че правото да върнеш една стока в 14-дневен срок, да направиш рекламация и да се възползваш от гаранцията, в случай че стоката се развали, са права, които имаме почти във всички случаи, когато пазаруваме онлайн. Изключение правят много малък кръг от стоки, като например храна,  бельо, резервация на хотел или самолетен билет.  \r\nАрсенов припомни да проверяваме внимателно от кой сайт пазаруваме и дали в него има контакти за обратна връзка, защото понякога се оказва, че интернет страницата е фалшива. „Ако сайтът е в рамките на Европейския съюз, ние от Европейския потребителски център можем безплатно да съдействаме. Ако сайтът е извън ЕС, тогава положението става доста по-сложно.  Но потребителите имат няколко опции. Първо, трябва да се свържат с търговеца и да изискат от него да им върне парите. В случай че не получат отговор или не могат да се свържат – много често той има само една контактна форма за връзка, няма адрес, имейл – тогава може, ако са платили с кредитна карта, да се обърнат към банката издател. Да оспорят плащането, да поискат съдействието на банката. За тази цел е добре да пазят всички документи във връзка с покупката“, обясни Игнат Арсенов.  \r\nАрабаджиев и Арсенов призовават всички, които имат съмнение за определени търговци или стоки, да се обърнат към КЗП. При установени нарушения от страна на международни търговци и онлайн платформи в рамките на ЕС, сигнали могат да бъдат подавани на сайта на ЕПЦ.", "date": "2018.11.21", "title": "Константин Арабаджиев, КЗП: Внимавайте да не Ви обвържат с дългосрочни договори по „Черния петък“"}
{"url": "http://www.focus-news.net/news/2018/11/21/2592911/haskovo-80-godishna-zhena-e-stanala-zhertva-na-telefonna-izmama-sas-sumata-ot-26-000-lv.html", "text": "80-годишна жена е станала жертва на телефонна измама със сумата от 26 000 лв. Това съобщиха от  ОДМВР - Хасково . 80-годишната жена от Хасково е била подведена от измамниците на 20 ноември по обяд. Жената получила обаждане по домашния си телефон от мъж, представил се за следовател. По схемата „съдействие на полицията“ я въвел в заблуждение и я убедил да хвърли през терасата на жилището си спестяванията си. Старицата изтеглила от банката наличните си 26 000 лв. и ги хвърлила от терасата на дома си на улица „Родосто“. Няколко часа по-късно разбрала, че е измамена и сигнализирала в РУ - Хасково. Образувано е досъдебно производство.", "date": "2018.11.21", "title": "Хасково: 80-годишна жена е станала жертва на телефонна измама със сумата от 26 000 лв."}
{"url": "http://www.focus-news.net/news/2018/11/21/2592909/pazardzhik-nad-15-sluchaya-za-otroveni-kucheta-sa-registrirani-v-grada.html", "text": "Над 15 случая за отровени кучета има в града, като спасените са едва 4. Това съобщиха за  Радио „Фокус“ - Пазарджик  защитници на животните. Под думите им отравянето на кучетата е целенасочено, за да се разчисти града от бездомните животни. „Това не е решението на проблема. Всяка седмица се изсипват буквално от бус по 10 кучета в крайните квартали на града и въпреки, че има очевидци, няма подадени сигнали към полицията, за да може адекватно да се постъпи в такива ситуации“, казаха природозащитниците и допълниха, че съществуващата Зоополиция реално не изпълнява до край функцията на такава. „Липсва изцяло контрол върху домашното развъждане, липса на желание за задължителна кастрация и чипиране на любимците. Всички знаем, че бездомните животни не са родени на улицата, а са изхвърлени от недобросъвестни стопани, за това е нужен контрол именно на домашните животни, за тяхното правилно отглеждане\", посочиха те. По думите ѝ друг основен проблем е липсата на приют в региона, за който от години се говори, но да бъде изграден по европейски тип, а не като някои съществуващите в страната, които не отговарят на изискванията“, добавиха защитниците. Доброволците в града се броят на пръсти, със семейства, ходещи на работа и въпреки това намират време и сили да се организират и да помагат на беззащитните животни със собствени средства. \r\nРадослава МУРДЖЕВА", "date": "2018.11.21", "title": "Пазарджик: Над 15 случая за отровени кучета са регистрирани в града"}
{"url": "http://www.focus-news.net/news/2018/11/21/2592901/vrachanskiyat-mitropolit-grigoriy-neka-praznikat-na-vavezhdaneto-v-hrama-na-presveta-bogoroditsa-ni-vdahnovi-kam-poveche-usardie-v-nashiya-ezhedneven-hristiyanski-zhivot-i-podvig.html", "text": "Нека празникът на Въвеждането в храма на Пресвета Богородица ни вдъхнови към още повече усърдие в нашия ежедневен християнски живот и подвиг. Това се казва в  архипастирски благослов на Негово високопреосвещенство Врачанския митрополит Григорий  по повод големия християнски празник Въведение Богородично, Ден за прослава на Божията Майка, а също и Ден на православната християнска младеж и семейство. В благослова на Врачанския митрополит Григорий се казва още: \"Възлюбени в Господа братя и сестри, в деня, когато светата Христова Църква отбелязва празника Въведение на Пресвета Дева Мария в храма и който е определен за Ден на християнското семейство и православната младеж, отечески се обръщам към вас с архипастирски благослов и пожелания за мир, радост и любов в Светия Дух, за благословени дни за всяко християнско семейство и всеки дом в богохранимата Врачанска епархия. Нека празникът на Въвеждането в храма на Пресвета Богородица ни вдъхнови към още повече усърдие в нашия ежедневен християнски живот и подвиг. Нека следваме нейния пример за пълно посвещаване и отдаване на Бога, за да бъдем всецяло Христови в нашите сърца и дела. \r\nВслушвайки се в думите на Спасителя, Който нарича християните „солта на земята“ (Мат. 5:13), да откликнем на Неговия евангелски зов: „Тъй да светне пред човеците светлината ви, та да видят добрите ви дела и да прославят Небесния ваш Отец“ (Мат. 5:16). Наистина, ние сме чеда на Светлината и на Всеблагия и Всемилостив наш Отец и не можем да не показваме това с живота и делата си. \r\nВ днешния свят, когато не само семейството, но и цялото общество преминава през невиждана досега криза на ценностите и на духовните ориентири, наша насъщна нужда е да погледнем отново към образите на света Богородица и на нейния Божествен Син и да се вслушаме поновому в оставения ни от Него Нов завет, който е Завет на любовта. Подражавайки на тяхното смирение и отдаденост, нека покажем, че християнската ни вяра е жива и действена и че пътят, посочен от нашия Господ Иисус Христос, е наистина верен и спасителен и води към вечния живот и към Царството на светлината. \r\nДа оставим настрана суетното и преходното, и по съвета на Спасителя да събираме нашите съкровища не тук, долу, на земята, а горе, на небесата, като облагородим нашите души и сърца с придобиването на непреходните християнски добродетели. За всичко това и за още много друго спасително и истинно ни напомня днес честваният от Църквата празник. Напомня ни, че и ние имаме грижата и отговорността да въведем в Божия храм не само себе си, но и нашите деца, за които в дните на Своя земен живот Господ е проявявал изключителна грижа. Неслучайно Той ги сочи на нас, възрастните, като пример за смирение и като най-достойни наследници на Царството Божие\".", "date": "2018.11.21", "title": "Врачанският митрополит Григорий: Нека празникът на Въвеждането в храма на Пресвета Богородица ни вдъхнови към повече усърдие в нашия ежедневен християнски живот и подвиг"}
{"url": "http://www.focus-news.net/news/2018/11/21/2592914/montana-zaledeni-na-mesta-sa-patnite-nastilki-v-prohoda-petrohan.html", "text": "Заледени на места са пътните настилки в прохода Петрохан. Това каза за  Радио „Фокус“ – Видин  дежурният служител в Областно пътно управление – Монтана. Пътните участъци са обработени с пясък. В сутрешните часове е имало мъгла на прохода. Трафикът е с нормална интензивност, остава забраната за преминаване на автомобили над 12 тона. В Монтана пътните настилки са мокри, на места и заледени, обработени, движението е при зимни условия. \r\nАнна ЛОЗАНОВА", "date": "2018.11.21", "title": "Монтана: Заледени на места са пътните настилки в прохода Петрохан"}
{"url": "http://www.focus-news.net/news/2018/11/21/2592915/plovdivvazpitanikat-na-hudozhestvenata-gimnaziya-sahak-kasapyan-e-pobeditel-v-konkursa-za-plakat-s-tema-sigurnostta-na-detsata-v-realna-i-virtualna-sreda.html", "text": "Възпитаник на Художествената гимназия в Пловдив Сахак Касапян е победител в конкурса за плакат тема „Сигурността на децата в реална и виртуална среда“. Това съобщиха от пресцентъра на  Община Пловдив . В Световния ден на децата, в Балабановата къща в Стария град в Пловдив беше открита първата Национална ученическа изложба „Плакат“, организирана от Национална художествена гимназия „Цанко Лавренов“ Пловдив и Държавната агенция за закрила на детето. 51 млади художници от училищата по изкуствата към Министерството на културата интерпретираха темата „Сигурността на децата в реална и виртуална среда“, а творбите им бяха оценявани от професионалисти. В журито, председателствано от д-р Ненко Атанасов, главен асистент в Националната художествена академия в София, участваха преподаватели в Националната художествена академия и Академия за музикално, танцово и изобразително изкуство – Пловдив, графични дизайнери, представители на Министерството на културата и Държавната агенция за закрила на детето. Комисията определи две първи награди – на Сахак Касапян от НХГ „Ц. Лавренов” за плаката му „Лабиринт” и на Ивет Петкова от Националната гимназия за приложни изкуства „Св. Лука” – София за произведението й „Много си сладка”. Втора награда спечели Йоана Карчева от  софийското приложно училище, а трета стана Хатче Алиева от НХГ „Димитър Добрович” – Сливен. Журито даде и пет поощрителни награди – на Силвия Иванова от Сливен и на възпитаниците на пловдивската художествена гимназия Атанас Каракашев, Златина Илиева, Йоана Караиванова и Радослава Иванова. Георги Костадинов бе отличен като най-млад автор. Директорът на Националната художествена гимназия „Цанко Лавренов“ Светлозар Чавдаров поздрави призьорите и обяви, че официалната церемония по награждаването им ще се състои в Държавната агенция за закрила на детето в София през декември.", "date": "2018.11.21", "title": "Пловдив:Възпитаникът на Художествената гимназия Сахак Касапян е победител в конкурса за плакат с тема „Сигурността на децата в реална и виртуална среда“"}
{"url": "http://www.focus-news.net/news/2018/11/21/2592902/kyustendil-sveta-liturgiya-se-otsluzhva-v-hram-sv-uspenie-bogorodichno-po-povod-praznika-vavedenie-bogorodichno.html", "text": "Света Литургия се отслужва в храм „Св. Успение Богородично” по повод празника Въведение Богородично. Това съобщи за  Радио „Фокус” – Кюстендил  отец Венцислав Шияков. Литургията е започнала от 09.00 часа в черквата „Свето Успение Богородично”. Според отец Венцислав Шияков празникът ще бъде отбелязан и в останалите православни храмове в Кюстендилска духовна околия. „На този ден Православната църква препоръчва на родителите да водят децата си на богослужение, да им разказват за вярата и библейските събития и така да ги възпитават в християнски дух”, каза отец Шияков. \r\nВенцеслав ИЛЧЕВ", "date": "2018.11.21", "title": "Кюстендил: Света Литургия се отслужва в храм „Св. Успение Богородично” по повод празника Въведение Богородично"}
{"url": "http://www.focus-news.net/news/2018/11/21/2592917/veliko-tarnovo-45-godishna-zhena-e-bila-blasnata-na-krastovishteto-mezhdu-ulitsite-tsar-osvoboditel-i-g-izmirliev-v-gorna-oryahovitsa.html", "text": "45-годишна жена е била блъсната на кръстовище между улиците „Цар Освободител“ и „Г. Измирлиев“ в Горна Оряховица. Това съобщиха от пресцентъра на  Областна дирекция на МВР – Велико Търново . Произшествието е станало на 20 ноември в 17.30 часа. По първоначална информация лек автомобил \"Тойота Корола\", управляван от 34-годишен мъж от железничарския град, е блъснал 45-годишната жена, пресичащата пътното платно на обозначените за целта места. В резултат на това тя е с фрактура на носа и след преглед в горнооряховската болница е освободена за домашно лечение. Водачът е изпробван за употреба на алкохол, пробата е отрицателна, взета му е кръв за химичен анализ. На местопроизшествието е извършен оглед. По случая е започнато досъдебно производство.", "date": "2018.11.21", "title": "Велико Търново: 45-годишна жена е била блъсната на кръстовището между улиците „Цар Освободител“ и „Г. Измирлиев“ в Горна Оряховица"}
{"url": "http://www.focus-news.net/news/2018/11/21/2592919/andriyan-petrov-zam-oblasten-upravitel-na-smolyan-pod-10-lkv-m-e-kolichestvoto-valezhi-v-oblastta-postoyanno-se-nablyudavat-nivata-na-rekite.html", "text": "„Първоначално предупреждение за очакваните валежи за област Смолян бе от по-висока степен от над 30 литра, но днес вече прогнозата е за валежи между 20 и 30 л/кв. м. Лабораторията на покрива на Областна администрация и данните от НАО „Рожен“ сочат, че към момента валежите не превишават 9.5 – 9.8 л/кв. м. Валежите са в подобни стойности в цялата област“. Това каза за  Радио „Фокус“ – Смолян  Андриян Петров, зам. областен управител на Смолян. Той отбеляза, че са предприети всички превантивни мерки. „Дава се 24-часово дежурство и се наблюдават нивата на язовирите, които имат достатъчно свободен обем, за да поемат тези валежи. Същото се отнася и за речните корите, които са почти на нулево ниво в момента. Другото, което ни дава някакво успокоение, е фактът, че във високите части на планините няма голяма снежна покривка, която би могла да предизвика бързо топене и рязко повишаване на нивата на реките. Като прибавим конкретно за град Смолян и това, че само преди месец завърши почистването на речните корита на реките Черна и Бяла в урбанизираната територия и те в момента могат да поемат много по-големи количества дъждове“, поясни Петров. Той подчерта, че с природата шега не бива и затова се осъществява непрекъснат мониторинг, наблюдават се нивата на реките. „Поддържа се връзка с всички общини на територията на областта и има готовност за предприемане на необходимите мерки, ако някъде се получи наистина рисково превишаване на нивата на реките или някой от язовирите на територията на област Смолян\", каза още зам.-областният управител. \r\nНели ГЕРГЬОВСКА", "date": "2018.11.21", "title": "Андриян Петров, зам. областен управител на Смолян: Под 10 л/кв. м е количеството валежи в областта, постоянно се наблюдават нивата на реките"}
{"url": "http://www.focus-news.net/news/2018/11/21/2592916/veselin-mareshki-volya-kakvato-i-kandidatura-da-predlozhat-za-vitsepremier-na-myastoto-na-valeri-simeonov-shte-e-po-dobra-ot-starata-i-shte-ya-podkrepim-v-avans.html", "text": "Каквато и кандидатура да предложат, ще е по-добра от старата и ще я подкрепим в аванс. Това каза лидерът на \"Воля\" Веселин Марешки след извънреден председателски съвет на НС, предаде репортер на  Агенция \"Фокус\" . \"Когато чухме представянето и част от биографията ѝ малко ме притесни. Това, че е била част от \"Топлофикация\"-София. Знаем, че \"Топлофикация\" не се развива добре\", заяви още Марешки. За връщането на Валери Симеонов в Народното събрание, Марешки коментира, че парламентът не е поправителен дом. Попитан дали е имало представители на \"Обединени патриоти\", Марешки посочи, че не е имало техни представители.", "date": "2018.11.21", "title": "Веселин Марешки, \"Воля\": Каквато и кандидатура да предложат за вицепремиер на мястото на Валери Симеонов, ще е по-добра от старата и ще я подкрепим в аванс"}
{"url": "http://www.focus-news.net/news/2018/11/21/2592921/plovdiv-izvarshvat-se-pregledi-na-blasnatata-na-peshehodna-pateka-43-godishna-zhena-i-neynoto-dete.html", "text": "Все още се извършват прегледи на блъснатите на пешеходна пътека 43-годишна жена и 3-годишното ѝ дете. Това съобщиха за  Радио „Фокус“ - Пловдив  от пресцентъра на УМБАЛ „Св. Георги“. От болницата уточниха, че пострадалите са в Спешното приемно отделение, като според лекарите видимо пациентите не са в тежко състояние, но не може да се твърди със сигурност преди да приключат всички изследвания. \r\nПътният инцидент стана около 08.20 часа. Жената е пресичала на пешеходна пътека на кръстовището между ул. „Димитър Талев“ и бул. „Никола Вапцаров“, като тя и детето ѝ са били блъснати от лек автомобил „Ситроен“, управляван от 27-годишна жена. \r\nМария РУСЕВА", "date": "2018.11.21", "title": "Пловдив: Извършват се прегледи на блъснатата на пешеходна пътека 43-годишна жена и нейното дете"}
{"url": "http://www.focus-news.net/news/2018/11/21/2592913/parlamentarnite-debati-po-ostavkata-na-vitsepremiera-valeri-simeonov-prodalzhavat.html", "text": "Парламентарните дебати по оставката на вицепремиера Валери Симеонов продължават. Това съобщи пред журналисти заместник-председателят на ПГ на \"БСП за България\" Драгомир Стойнев след извънреден председателски съвет на НС, предаде репортер на  Агенция \"Фокус\" . Стойнев заяви, че консенсус не е постигнат за присъствието на премиера Бойко Борисов на заседанието. \r\nДеница КИТАНОВА", "date": "2018.11.21", "title": "Парламентарните дебати по оставката на вицепремиера Валери Симеонов продължават"}
{"url": "http://www.focus-news.net/news/2018/11/21/2592912/nezavisen-makedoniya-loshite-usloviya-v-makedonskite-zatvori-sa-edin-or-argumentite-na-budapeshta-za-predostavyane-na-ubezhishte-na-nikola-gruevski.html", "text": "Лошите условия в затворите в Македония са един от аргументите, поради които унгарските власти са предоставили убежище на бившия премиер на югозападната ни съседка Никола Груевски, който във вторник сам съобщи, че искането му е уважено след разглеждане на молбата му по ускорена процедура, отбелязва електронното издание на скопския вестник   „Независен“ . \r\nПо същия начин, по който обяви, че е избягал в Будапеща – чрез съобщение в социалната мрежа „Фейсбук“, Груевски потвърди, че е получил закрила от унгарските власти. Сред аргументите, с които той е подкрепил своето искане, са „доказателства“, че в затвора в Шутка е подготвяно убийството му.  \r\nДен по-рано, в отговор на депутатски въпроси в парламента в Будапеща, Гергели Гулаш, началникът на кабинета на унгарския премиер Виктор Орбан заяви, че при вземането на решение по искането на Груевски са взети предвид македонската съдебна система и условията в затворите, които Европейската комисия и Съветът на Европа определя като „лоши“. Той добави, че в Будапеща не са уверени, че съдебният процес срещу Груевски в родината му е воден справедливо.  \r\nНесигурността около това дали на бившия македонски премиер е получил политическо убежище продължи до късния следобед на вторник, след като унгарските медии съобщиха сутринта, че Службата за имиграция и убежище е произнесла положително решение.  \r\nМакедонските власти не разполагаха с официална информация за процедурата за Груевски. Когато новината от Унгария стана публично достояние, Министерството на правосъдието в Скопие направи окончателната подготовка за изпращане на молбата за екстрадицията на бившия македонски премиер. Министърът на правосъдието Рената Тренески-Дескоска заяви, че има правно основание за екстрадирането на Груевски в Македония и поради тази причина сподели очакванията си, че той трябва да бъде върнат в страната.  Тереза Герова", "date": "2018.11.21", "title": "„Независен“ (Македония): Лошите условия в македонските затвори са един ор аргументите на Будапеща за предоставяне на убежище на Никола Груевски"}
{"url": "http://www.focus-news.net/news/2018/11/21/2592910/kyustendil-klubovete-na-vazrastnite-hora-v-grada-otbelyazvat-denya-na-hristiyanskoto-semeystvo-s-kulinarna-izlozhba.html", "text": "Клубовете на възрастните хора отбелязват Деня на християнското семейство с кулинарна изложба. Това съобщи за  Радио „Фокус” – Кюстендил  Малинка Чингарска, председател на Общинския съюз на пенсионерите в Кюстендил. Празникът ще бъде отбелязан от 12.00 часа във всички клубове, създадени в града и селата от Община Кюстендил. „Членовете на пенсионерския клуб от дълги години отбелязват подобаващо празника. Семейството е много важно. Важен е мъжът, важна е и жената. Те са хората, създаващи поколението. Те са тези, които отговарят за неговото отглеждане и възпитание”, каза Малинка Чингарска. \r\nВенцеслав ИЛЧЕВ", "date": "2018.11.21", "title": "Кюстендил: Клубовете на възрастните хора в града отбелязват Деня на християнското семейство с кулинарна изложба"}
{"url": "http://www.focus-news.net/news/2018/11/21/2592922/kyustendil-grobishtnata-cherkva-kam-rilskata-sveta-obitel-otbelyazva-svoya-hramov-praznik.html", "text": "Гробищната черква към Рилската света обител отбелязва своя храмов празник. Това каза пред  Радио „Фокус” – Кюстендил  отец Георги Паликарски, архиерейски наместник на Дупнишка духовна околия. Черквата „Въведение Богородично” е построена в края на 18 век. В самия надпис, намиращ се над вратите на храма, е изписана годината-1795, която е точната година на изписване на стенописите в храма. Съществува надпис, по който се съди, че храмът е построен по времето на игумена на светата обител – йеромонах Герасим и с помощта на тогавашния самоковски митрополит. Ансамбълът на гробищната църква-костница „Въведение Богородично“ се намира южно от основния комплекс на Рилския манастир, непосредствено до Рилска река. Там са намирали вечен покой всички братя на Рилската монашеска общност. \r\nВенцеслав ИЛЧЕВ", "date": "2018.11.21", "title": "Кюстендил: Гробищната черква към Рилската света обител отбелязва своя храмов празник"}
{"url": "http://www.focus-news.net/news/2018/11/21/2592926/kyustendil-piesata-pochti-kato-choveshki-glas-shte-bade-predstavena-v-dupnitsa.html", "text": "Пиесата „Почти като човешки глас” ще бъде представена в Дупница. Това съобщиха за  Радио „Фокус” – Кюстендил  от Общински драматичен театър – Дупница. Представлението ще започне от 19.00 часа. То е дело на актьорите от дупнишкия театър. Пиесата „Почти като човешки глас“ е от Виктор Балабанов. В ролите са Георги Бояджиев, Петко Каменов, новото попълнение в трупата – Анастасия Левордашка, Ивайло Калоянчев и Виктория Янева. Постановката е дело на Светослав Пеев и автора Виктор Балабанов, а композитор на музиката е Юри Ступел. Това ще бъде второто представление пред почитателите на театралното изкуство в Дупница. Премиерата беше направена на празника на града – 19 октомври. \r\nВенцеслав ИЛЧЕВ", "date": "2018.11.21", "title": "Кюстендил: Пиесата „Почти като човешки глас” ще бъде представена в Дупница"}
{"url": "http://www.focus-news.net/news/2018/11/21/2592925/shumen-okrazhnata-prokuratura-protestira-sreshtu-uslovnata-prisada-na-mazh-prichinil-katastrofata-pri-koyato-e-zaginal-chovek.html", "text": "Окръжната прокуратура протестира срещу условната присъда на мъж, причинил катастрофата, при която е загинал човек. Това съобщиха от пресцентъра на  Апелативна прокуратура - Варна .  \r\nОкръжната прокуратура в Шумен поиска ефективна присъда за подсъдимия Тони Б., който причини смъртта на кмета на село Кочово Кенан И. в пътнотранспортно произшествие след употреба на алкохол. Протестът срещу условната присъда от 3 години лишаване от свобода с 5-годишен изпитателен срок на Шуменския окръжен съд е внесен в Апелативния съд във Варна. Със съдебния акт Тони Б. е лишен и от право да управлява МПС за срок от 5 години. Гражданските искове на близките на пострадалия съдът уважил напълно.  \r\nВ протеста прокуратурата атакува приложението на член 66, ал. 1 от НК, а именно условното осъждане, като го намира за незаконосъобразно. В конкретния случай Окръжната прокуратура в Шумен смята, че приложението на условното осъждане по никакъв начин не въздейства възпитателно и предупредително върху членовете на обществото, както и върху самия осъден.  \r\nТони Б. е шофирал след употреба на алкохол, като установената концентрация в кръвта на осъдения е била 1,38 промила – много над допустимата. Осъденият е нарушил и множество разпоредби на Закона за движение по пътищата. С това прокуратурата аргументира и високата степен на обществена опасност на престъплението по член 343, ал. 3, буква „б“ от НК.  \r\nПрипомняме, че 19-годишният Тони Б. причини смъртта на кмета на село Кочово на 3 ноември миналата година, управлявайки автомобила си с висока скорост  - 93 км в час, и след употреба на алкохол. Младият водач притежавал свидетелство на правоуправление едва от април 2017 г. Пътувал към шуменско село, където живеел, след почерпка с приятели.  \r\nНа път I-7 Силистра – Шумен – Ямбол навлязъл последователно в двете ленти за насрещно движение и блъснал челно идващия насреща друг автомобил, чийто водач Кенан И. починал на място. От челния удар е пострадал и самият осъден.", "date": "2018.11.21", "title": "Шумен: Окръжната прокуратура протестира срещу условната присъда на мъж, причинил катастрофата, при която е загинал човек"}
{"url": "http://www.focus-news.net/news/2018/11/21/2592920/tsvetan-tsvetanov-gerb-volen-siderov-ne-e-podpisal-predlozhenieto-za-vitsepremier-v-litseto-na-mariyana-nikolova.html", "text": "Волен Сидеров не е подписал предложението за вицепремиер в лицето на Марияна Николова. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция \"Фокус\" . Цветанов призова да се попита Волен Сидеров защо и подчерта, че не коментира взаимодействието между коалиционните партньори пред медиите.  \r\nВъв връзка с казаното от премиера Бойко Борисов, че ще се счупи коалицията, ако поиска оставката на вицепремиера Валери Симеонов, Цветанов заяви: \"Сега имаме друга хипотеза\".  \r\nНа въпрос дали \"Обединени патриоти\" са имали представител на председателския съвет в НС, Цветанов заяви, че не са имали. \"Имаме пълно съгласие по всички теми, които бяха подложени на гласуване\", каза още Цветанов. Той обясни, че са постигнали консенсус да се проведе дебат. По отношение на отсъствието на премиера, Цветанов посочи, че е обяснил, че днес се провежда заседание на Министерски съвет.  \r\nТой поясни, че се надява \"Атака\" да подкрепи Марияна Николова.  \r\nДеница КИТАНОВА", "date": "2018.11.21", "title": "Цветан Цветанов, ГЕРБ: Волен Сидеров не е подписал предложението за вицепремиер в лицето на Марияна Николова"}
{"url": "http://www.focus-news.net/news/2018/11/21/2592924/sitel-makedoniya-hashim-tachi-e-napusnal-sas-salzi-na-ochi-godishniya-kongres-na-interpol.html", "text": "Държавният глава на Косово Хашим Тачи е напуснал със сълзи на очи годишния конгрес в Дубай на Международната организация за криминална полиция, на който кандидатурата за членство на страната бе отхвърлена за пореден път, предава македонският телевизионен канал  „Сител“  . \r\nДелегатите на Прищина пристигнаха в Дубай в униформи и с голяма самоувереност, но накрая останаха в шок от изхода от гласуването, коментира телевизията.  \r\nПравителството на най-младата държава на Балканите обяви, че „членството на косовската полиция в Интерпол пропадна“ и изрази „голямо разочарование от това, че не бе позволено на Косово да стане част от световното семейство на полициите, които се борят срещу международната престъпност“. За неуспеха да стане пълноправен член на световната полицейска организация, Прищина обвини Белград и неговата кампания срещу Косово. \r\n„Дивашката кампания на Република Сърбия показа още веднъж нейното отношение срещу Косово и срещу нормализацията на отношенията с Република Косово, още повече, че това членство беше технически, а не политически въпрос“, се казва в съобщението от канцеларията на премиера Рамуш Харадинай. \r\nСпоред Прищина, гласуването срещу приемането на Косово в Интерпол е от полза „единствено на престъпността и престъпниците и никой не бива да се радва от този факт“. Правителството благодари на всички страни, които са гласували „за“, както и на онези, които са се потрудили, за да помогнат на Косово в процеса. Тереза Герова", "date": "2018.11.21", "title": "„Сител“ (Македония): Хашим Тачи е напуснал със сълзи на очи годишния конгрес на Интерпол"}
{"url": "http://www.focus-news.net/news/2018/11/21/2592928/vecher-makedoniya-losho-vreme-obhvana-kraybrezhieto-na-cherna-gora-podgoritsa-e-pod-voda.html", "text": "Лошо време обхвана крайбрежието на Черна гора, а поройните дъждове, придружени със силен вятър, доведоха до наводнения и затруднения в трафика в столицата Подгорица, отбелязва електронното издание на македонския вестник  „Вечер“ . \r\nВъпреки това аварийните служби в черногорската столица уверяват, че не са получили сигнал за помощ от бедстващи граждани, т.е. не се е наложила намесата й.  \r\nЛошите метеорологични условия застигнаха голяма част от крайбрежието на малката балканска страна, включително Котор, Тиват и Херцег Нови. Съобщава се за наводнени къщи, публични и търговски сгради, а също и училища.  Тереза Герова", "date": "2018.11.21", "title": "„Вечер“ (Македония): Лошо време обхвана крайбрежието на Черна гора, Подгорица е под вода"}
{"url": "http://www.focus-news.net/news/2018/11/21/2592923/korneliya-ninova-bsp-balgarite-poluchiha-dokazatelstvo-che-upravlyavashtite-iztriha-dumata-moral-ot-balgarskiya-ezik-i-che-sa-pravi-kogato-iskat-ostavkata-na-pravitelstvoto.html", "text": "Българите получиха доказателство, че управляващите изтриха думата морал от българския език и че са прави, когато искат оставката на правителството. Това каза лидерът на БСП Корнелия Нинова по време на дебатите по оставката на вицепремиера Валери Симеонов, предаде репортер на  Агенция „Фокус“ .  \r\n„Уважаеми български граждани, днес получихте още едно доказателство за вашата правота, когато искате оставката на цялото правителство и смяна на модела на управление. Получихте го това доказателство тук, в най-важната институция на България - българският парламент. За пореден път министър-председателят унижи Народното събрание. 10 години в управлението той налага този стил. Няма държавност, няма институции. Един човек решава еднолично въпроса. Днес получихте и доказателство, че управляващото мнозинство изтри думата морал от българския език. Вицепремиерът, върху който тежат съмнения за търговия с българско гражданство, е дошъл да представи оставката на вицепремиер, който посегна на най-святото – майчинството и болните деца“, допълни Нинова.  \r\nТя уточни, че българите са получили доказателство за своята сила. „Те са уплашени от своята сила“, каза още Нинова.  \r\nДеница КИТАНОВА", "date": "2018.11.21", "title": "Корнелия Нинова, БСП: Българите получиха доказателство, че управляващите изтриха думата морал от българския език и че са прави, когато искат оставката на правителството"}
{"url": "http://www.focus-news.net/news/2018/11/21/2592918/haskovo-prevantivniyat-informatsionen-tsentar-po-narkotichni-veshtestva-organizira-lektsiya-po-povod-denya-na-hristiyanskoto-semeystvo.html", "text": "Лекция на тема „Вярата в семейството като ценност“ организира Превантивния информационен център по наркотични вещества (ПИЦНВ) на Деня на християнското семейство, от 12.00 часа в църквата „Св. Димитър“. Това съобщиха от пресцентъра на  Община Хасково . Входът за лекцията е свободен. В 11.00 часа ще бъде раздаден постен курбан и хляб в двора на църквата. В инициативата ще се включат доброволци и участници в школа „Етнография“ към Младежки център.", "date": "2018.11.21", "title": "Хасково: Превантивният информационен център по наркотични вещества организира лекция по повод Деня на християнското семейство"}
{"url": "http://www.focus-news.net/news/2018/11/21/2592933/dobrich-ofitsialno-e-otkrita-ul-6-ti-septemvri-koyato-beshe-remontiranata-po-proekt-na-obshtinata.html", "text": "Официално беше открита ремонтираната по проект на Общината улица „6-ти септември“, а малко преди това се състоя заключителна пресконференция, предаде кореспондент на  Радио „Фокус” – Варна . Проектът е част от Интегрирания план за градско възстановяване и развитие на Община Добрич. Стойността му е  1 441 318.08 лева, средствата са 100% безвъзмездна финансова помощ, осигурени по Оперативна програма „Региони в растеж“. Чрез реализацията на проект „Подобряване, надграждане и реконструкция на инфраструктура в зона с потенциал за икономическо развитие в Добрич“ местната администрация цели постигане на по-добра комуникация, тъй като пътната отсечка се намира в индустриалната зона на града, където се съсредоточени важни икономически субекти. Подобрени са достъпността и мобилността за местните фирми и техните бизнес партньори. Улеснената логистика е залог за привличане на повече клиенти и качество на предлаганите услуги. Рехабилитираната в цялост улица е с дължина 828, 42 метра на юг и 179.44 метра на север и още едно отклонение към един от големите производители на хляб в региона – 137.33 метра. Общата дължина е 1145 метра. Това съобщи ръководителят на проекта инж. Даниела Сивкова. Освен това са изградени прилежащи паркоместа и достъпна среда за хора в неравностойно положение и енергоспестяващо улично осветление.  \r\nЖулиета НИКОЛОВА", "date": "2018.11.21", "title": "Добрич: Официално е открита ул. „6-ти септември“, която беше ремонтираната по проект на Общината"}
{"url": "http://www.focus-news.net/news/2018/11/21/2592932/kyustendil-dve-predpisaniya-sa-izdadeni-ot-zdravnite-vlasti-otnosno-spazvane-zabranata-za-tyutyunopushene-na-zakrito.html", "text": "Две предписания са издадени от здравните власти относно спазване забраната за тютюнопушене на закрито. Това съобщиха за  Радио „Фокус” – Кюстендил  от Регионална здравна инспекция – Кюстендил. В рамките на един месец, в рамките на проведения здравен контрол по спазване забраната за тютюнопушене на закрити и някои открити обществени места, са извършени 117 проверки в търговски обекти и обекти за обществено хранене на територията на област Кюстендил. В резултат на проверките са издадени две предписания за спазване на забраната за тютюнопушене, няма наложени глоби и издадени наказателни постановления. Проверките продължават. Направена е една проверка относно рекламата на тютюневи и спиртни изделия в печатни издания, не са установени нарушения. \r\nВенцеслав ИЛЧЕВ", "date": "2018.11.21", "title": "Кюстендил: Две предписания са издадени от здравните власти относно спазване забраната за тютюнопушене на закрито"}
{"url": "http://www.focus-news.net/news/2018/11/21/2592935/dragoslava-lundzhova-po-golyamata-chast-ot-bezdomnitsite-otkazvat-da-rabotyat-a-tezi-koito-zhelayat-sa-ili-bez-obrazovanie-ili-bivat-othvarlyani-ot-rabotodatelite.html", "text": "По-голямата част от бездомниците отказват да работят, а тези, които желаят да започнат някаква работа, са или без образование, или биват отхвърляни от работодателите. Това каза в интервю за  Агенция „Фокус“  Драгослава Лунджова, социален работник в Кризисния център за настаняване на бездомни в столичния квартал „Захарна фабрика“. Лунджова обясни, че специалистите в центъра работят с  потребителите му с цел подкрепа при регистрация в бюрата по труда, намиране на работа, възстановяване на семейна подкрепа, когато това е възможно, или съдействие за ползване на подходящи социални и здравни услуги. „Именно социалните работници в центъра са тези, които разглеждат всеки един случай, подхождат индивидуално към настанените лица с цел оказване на адекватна подкрепа, в зависимост от техните потребности. През изминалата година, помогнахме на доста хора да намерят работа – повечето в системата на чистотата. На други оказахме съдействие за регистрация в дирекция „Бюро по труда“, допълни тя.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.11.21", "title": "Драгослава Лунджова: По-голямата част от бездомниците отказват да работят, а тези, които желаят са или без образование, или биват отхвърляни от работодателите"}
{"url": "http://www.focus-news.net/news/2018/11/21/2592936/kardzhali-47-kub-m-nezakonna-darvesina-sa-zadarzhani-pri-proverka-na-tovaren-avtomobil-v-rayona-na-selo-boyno.html", "text": "47 куб. м незаконна дървесина са задържани при проверка на товарен автомобил в района на село Бойно. Това съобщиха от  ОДМВР - Кърджали . Незаконният добив на дървесина е засечен от полицаи от РУ - Кърджали в хода на специализирана операция. Около 20.00 часа на 20 ноември за проверка в района на село Бойно бил спрян товарен автомобил „Волво“, натоварен с 47 пространствени кубически метра бял бор, незаконно добит. При проведените издирвателни действия е установена съпричастността по случая на 40-годишен мъж от Кричим. Извършен е оглед от дежурна оперативна група. Образувано е досъдебно производство.", "date": "2018.11.21", "title": "Кърджали: 47 куб. м незаконна дървесина са задържани при проверка на товарен автомобил в района на село Бойно"}
{"url": "http://www.focus-news.net/news/2018/11/21/2592931/vezhdi-rashidov-gerb-zashto-bsp-ne-boravyat-s-fakti-a-s-populizam-mazhat-na-korneliya-ninova-kade-raboti.html", "text": "Защо БСП не боравят с факти, а с популизъм – мъжът на Корнелия Нинова къде работи. Това каза народният представител от ПГ на ГЕРБ Вежди Рашидов време на дебатите по оставката на вицепремиера Валери Симеонов, предаде репортер на  Агенция „Фокус“.   „Г-жо Нинова, вие днес имате темата олигарси и политици. Два мандата бях министър, доста олигарси, идваха да им сменям статути на паметници на културата, но аз не го смених“, каза още Рашидов. „За каква олигархия говорите на това управление, а пропуснахте услужливо някои други, които лобират за тях. Николай Банев не е ли ваш? Ветко Арабаджиев не е ли ваш? А мъжът ви къде работи? В какво ги обвинявате тези наши министри. Не е честно така да говорите популистки“, заяви още Рашидов.  \r\nДеница КИТАНОВА", "date": "2018.11.21", "title": "Вежди Рашидов, ГЕРБ: Защо БСП не боравят с факти, а с популизъм – мъжът на Корнелия Нинова къде работи"}
{"url": "http://www.focus-news.net/news/2018/11/21/2592927/pazardzhik-v-bratsigovo-shte-badat-otbelyazani-100-godini-ot-postavyaneto-na-gradskiya-chasovnik-na-nay-visokata-kambanariya-na-balkanskiya-poluostrov.html", "text": "На един от големите християнски празници – Деня на християнското семейство, от 11.00 часа ще бъдат отбелязани 100 години от поставянето на градския часовник на най-високата камбанария на Балканския полуостров, намираща се в храм „Свети Йоан Предтеча“ в град Брацигово. Това съобщиха от  Общината . Часовникът е изработен по поръчка на църквата от пловдивски майстори. Той отмерва времето с камбанен звън на всеки половин и кръгъл час. Уникалното при изработването на часовника е съвършеният синхрон между камбаната и механизма за отмерване на времето. Средствата за неговата изработка са осигурени от брациговци, които са събрали една част от тях чрез дарения, а другата част е дадена от митрополията. \r\nВаня НИКОЛОВА", "date": "2018.11.21", "title": "Пазарджик: В Брацигово ще бъдат отбелязани 100 години от поставянето на градския часовник на най-високата камбанария на Балканския полуостров"}
{"url": "http://www.focus-news.net/news/2018/11/21/2592938/nsi-prez-tretoto-trimesechie-na-2018-g-1-8827-hil-balgari-sa-realizirali-turisticheski-patuvaniya-kato-798-ot-tyah-sa-v-ramkite-na-stranata.html", "text": "През третото тримесечие на 2018 г. 1 882.7 хил. български граждани са реализирали туристически пътувания. Това сочи  статистика на Националния статистически институт (НСИ) . Преобладаващата част от тях - 79.8%, са пътували само в страната, 14.8% - само в чужбина, а 5.4% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години се понижава с 5.5%, като броят на пътувалите само в страната или само в чужбина намалява съответно с 8.3 и 3.1%, докато броят на пътувалите в страната и чужбина се увеличава с 56.8%. \r\nПрез третото тримесечие на 2018 г. най-много са пътували българите на възраст 25 - 44 години - 844.6 хил., или 44.9% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 65 и повече години - 84.4% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 18.0% от пътувалите в съответната възрастова група.  \r\nПо-голяма част от туристическите пътувания на лицата на възраст 15 и повече навършени години както в страната (61.5%), така и в чужбина (78.4%) са били с цел „почивка и екскурзия“. \r\nПрез третото тримесечие на 2018 г. като самостоятелни са били регистрирани 2 297.4 хил., или 87.0% от общия брой лични пътувания. Относителният дял на самостоятелните пътувания без резервация в страната е 92.7%, а на тези в чужбина - 56.8%. \r\nВ структурата на разходите по видове с най-голям относителен дял са разходите за храна както в страната, така и в чужбина - съответно 43.2 и 31.1%. \r\nПрез третото тримесечие на 2018 г. средният разход при пътуване с лична цел на едно лице на възраст 15 и повече навършени години е 396.52 лв. в страната и 642.28 лв. в чужбина. \r\nСъщевременно разходите на едно лице за професионално пътуване са средно 182.35 лв. в страната и 1 100.70 лв. в чужбина.", "date": "2018.11.21", "title": "НСИ: През третото тримесечие на 2018 г. 1 882.7 хил. българи са реализирали туристически пътувания, като 79.8% от тях са в рамките на страната"}
{"url": "http://www.focus-news.net/news/2018/11/21/2592940/ministar-mladen-marinov-i-nv-sheyh-sayf-bin-zayed-al-nahayan-provedoha-rabotna-sreshta-v-dubay.html", "text": "В рамките на участието в 87-ата Генерална асамблея на Интерпол в Дубай, Обединени арабски емирства, министър Младен Маринов проведе работна среща Н.В. шейх Сайф бин Зайед ал Нахаян, заместник министър-председател и министър на вътрешните работи на ОАЕ. Това съобщиха от пресцентъра на  МВР . Двамата изразиха общата позиция за развитие на диалога в сферата на сигурността и издигането му до стратегическо партньорство. Бяха обсъдени възможностите за бъдещо сътрудничество и на добри практики на правоохранителните органи в противодействието с формите на организираната престъпност, както и в сферата на киберсигурността.", "date": "2018.11.21", "title": "Министър Младен Маринов и Н.В. шейх Сайф бин Зайед ал Нахаян проведоха работна среща в Дубай"}
{"url": "http://www.focus-news.net/news/2018/11/21/2592934/slavcho-atanasov-obedineni-patrioti-bsp-upravlyavaha-chetiri-pati-i-prevrashtaha-parlamenta-v-krepost-zagradena-s-metalni-saorazheniya.html", "text": "БСП управляваха четири пъти и превръщаха парламента в крепост, заградена с метални съоръжения. Това каза народният представител от ПГ на „Обединени патриоти“ Славчо Атанасов по време на дебатите по оставката на вицепремиера Валери Симеонов, предаде репортер на  Агенция „Фокус“ . „Много от вас са нови народни представители. Нямате вина за това, което се е случвало, но трябва да бъдем паметливи. Това правителство, хубаво или лошо - въпрос на гледна точка, в края на краищата никога досега не е поставяло метални съоръжения край българския парламент. Вие четири пъти управлявахте държавата и в тези четири пъти превръщахте българският парламент в крепост“, каза още Атанасов.  \r\nОт своя страна зам.-председателят на „БСП за България“ Крум Зарков заяви, че се говори за миналото, а за колегите му от БСП разговорът е за бъдещето.  \r\nДеница КИТАНОВА", "date": "2018.11.21", "title": "Славчо Атанасов, „Обединени патриоти“: БСП управляваха четири пъти и превръщаха парламента в крепост, заградена с метални съоръжения"}
{"url": "http://www.focus-news.net/news/2018/11/21/2592942/politika-sarbiya-frenskiyat-prezident-izprati-blagodarstveno-pismo-do-sarbiya-vuchich-go-iztalkuva-kato-dobar-signal-za-predstoyashtata-vizita-na-makron.html", "text": "Държавният глава на Франция Еманюел Макрон изпрати благодарствено писмо до Сърбия, в което изказа уважение към жертвите, които западната ни съседка е дала в годините на Първата световна война, отбелязва електронното издание на белградския ежедневник  „Политика“ . \r\nСръбският президент Александър Вучич благодари на Макрон за жеста, който изтълкува като добър сигнал преди посещението му в Белград по-късно тази година. Вучич се похвали, че не всички лидери, присъствали на церемониите в Париж за 100-годишнината от края на Голямата война, са били удостоени с подобна проява на уважение от страна на френския домакин.  \r\n„Макрон показва, че иска да демонстрира уважение към сръбските жертви и че оценява борбата на сръбския народ през Първата световна война. Втората част на писмото говори за стабилността и европейския път\", разясни Вучич пред местни медии. „Сърбите никога не са искали нещо повече от нормално уважение. Не искаме нищо друго. Ние сме една от малкото страни, които искат най-малко пари от ЕС. Не се молим, не искаме нищо конкретно. Това, което търсим, е уважение към нашата страна и ние сме в състояние  да си спечелим \", подчерта президентът на Сърбия.  Тереза Герова", "date": "2018.11.21", "title": "„Политика“ (Сърбия): Френският президент изпрати благодарствено писмо до Сърбия, Вучич го изтълкува като добър сигнал за предстоящата визита на Макрон"}
{"url": "http://www.focus-news.net/news/2018/11/21/2592943/sliven-mnogofunktsionalna-sgrada-za-obrazovanie-kultura-i-zdraveopazvane-shte-bade-otkrita-v-kv-nadezhda.html", "text": "Многофункционална сграда за образование, култура и здравеопазване отваря врати в квартал „Надежда“ в Сливен. Това съобщиха от пресцентъра на  Община Сливен . Над 130 деца ще имат възможност за първи път в живота си да посещават детска ясла и градина в кв. „Надежда“ след откриването на новата многофункционална сграда, изградена с подкрепата на швейцарското правителство. \r\nНа официалното откриване на новата сграда на 22 ноември се очаква да присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев, заместник-министърът на образованието и науката Деница Сачева, заместник-министърът на труда и социалната политика Зорница Русинова. \r\nМодерната сграда е в непосредствена близост до Центъра за административно обслужване в „Надежда“, което я прави достъпна за всички граждани на квартала. Тя е първия по рода си комплекс за образование, здраве и култура в „Надежда“, където живее предимно ромско население. В нея ще се помещават още здравен център с три лекарски кабинета и културно-образователен център, от които кварталът също има належаща нужда. Единствен в „Надежда“ за интегрирани услуги, новият комплекс е изключително важен за работата на Община Сливен, местните неправителствени организации, училища, детски градини, здравни и образователни медиатори за интеграцията и социалното включване на ромската общност. \r\nИзграждането на многофункционалната сграда е по проекта на Община Сливен за социално включване на роми и други уязвими групи, изпълняван в рамките на Програма ЗОВ (Здраве и Образование за Всички) на Българо-швейцарската програма за сътрудничество. Стойността на проекта е 2 791 985 лв., като 85% е швейцарското финансиране, а 15% – националното съфинансиране. \r\nПрограма ЗОВ се изпълнявана в периода 2015 – 2019 с основни направления образование и здравеопазване, като подкрепя също културната идентичност и овластяването на ромската общност. ЗОВ работи в шест големи общински центъра – Бургас, Монтана, Русе и Сливен, Пловдив и Шумен. Основната й цел е да се подобри достъпът на общността на ромите и другите уязвими групи до качествено образование в детските градини и начални училища, както и до първично здравеопазване, репродуктивно, майчино и детско здраве. Министерството на труда и социалната политика е основен партньор от българска страна, участват също министерствата на здравеопазването и на образованието. Общата стойност на Програмата е 13 750 450 лв., като швейцарският принос е 11 764 000 лева. \r\nОсновните резултати по ЗОВ досега: близо 460 деца посещават новоизградени детски градини, разширения на училища и общностни центрове (Монтана, Сливен, Бургас и Шумен); повече от 900 деца имат уроци по български и наваксващи занимания; близо 1 000 родители са участвали в родителски занимания или са консултирани от 17 образователни медиатори и педагози; над 8 000 души са обхванати от здравни кампании и индивидуални консултации по въпроси на здравното осигуряване, първичното здравеопазване и семейното планиране. \r\nОсновни принципи на ЗОВ са: интегриран подход, устойчивост и обвързаност с централни и местни институции. Дейностите в Програмата са практични и съобразени с особеностите и конкретните нужди на ромската общност и уязвимите групи, като се основава на разбирането, че образованието и здравето са основни предпоставки на социалното приобщаване. Програмата работи в тясно сътрудничество с местни и централни институции, които да продължат добрите практики и да мултиплицират нейния модел след приключването й 2019.", "date": "2018.11.21", "title": "Сливен: Многофункционална сграда за образование, култура и здравеопазване ще бъде открита в кв. „Надежда“"}
{"url": "http://www.focus-news.net/news/2018/11/21/2592945/gdbop-preduprezhdava-za-izmamni-saytove-po-vreme-na-cherniya-petak-i-predstoyashtite-koledni-i-novogodishni-praznitsi.html", "text": "Неизвестни до момента интернет сайтове с големи отстъпки, които често рекламират и популяризират своята дейност дори чрез „Фейсбук\", са най-честите капани, на които стават жертва онлайн потребителите.  \r\nДруг основен белег на фалшивите сайтове, които събират средствата ни е наскоро регистрираната интернет страница. За историята на всеки сайт лесно може да бъде направена проверка от всеки чрез откритите източници на Интернет. Пример за такъв източник, в който може да проверите от кога съществува даден сайт  . \r\nОсвен за скоро регистрираните сайтове, предлагащи големи отстъпки, потребителите на онлайн търговията трябва да внимават и за сайтове, които продават фалшификати (т.нар. реплики) на световно известни защитени търговски марки на облекла, устройства, екипировка за зимните и други спортове и т.н.  \r\n„Кухите” сайтове, които представляват една „гола” интернет страница /липсва реален търговец, склад, дейност/, която е рекламирана на много места, имат доста къс живот - за около месец, два. През този период за този вид страници киберпрестъпниците създават широка рекламна кампания - чрез банери в други сайтове и реклами в социални медии. Във фейк сайта обикновено за високите отстъпки често има поле с пояснение, че ниските цени се дължат на дългия период на доставка - над 40-50 дни. С това пояснение киберпрестъпниците въвеждат в заблуждение и успокояват жертвите си. По този начин, след като  „кухата” страница събере финансовите средства от извършените към нея „покупки” и рекламната й кампания приключи, страницата бива изтрита и повече не може да бъде намерена.  Седмици след това пазарувалите в нея започват да очакват получаването на „закупените” стоки и когато те не бъдат доставени разбират, че са станали жертва.  \r\nПо статистика на специализирания отдел „Киберпрестъпност” при ГДБОП броят на измамните сайтове нараства над 10 пъти преди големи празници, каквито са и предстоящите.  \r\nФинансовите средства за мнимите покупки на жертвите обикновено постъпват в банкови сметки в Китай и други континенти, което силно затруднява тяхното възстановяване. В тази връзка, от ГДБОП съветват, след като бъде извършена покупка, клиентите да проверят къде точно са получени техните средства и ако се усъмнят, да поискат канселиране на финансовата транзакция в разумните за това срокове.  \r\nФалшивите страници се изграждат на няколко езика, както с цел по-висока достоверност, така и за разширяване обхвата и обема на престъпната дейност.", "date": "2018.11.21", "title": "ГДБОП предупреждава за измамни сайтове по време на „черния петък” и предстоящите коледни и новогодишни празници"}
{"url": "http://www.focus-news.net/news/2018/11/21/2592941/blagoevgrad-prodalzhava-rabotata-po-otstranyavane-na-skalnata-masa-izsipala-se-v-rayona-na-selo-cherniche-v-kresnenskoto-defile.html", "text": "Продължава работата по отстраняване на скалната маса, изсипала се в района на село Черниче в Кресненското дефиле, предаде репортер на  Радио „Фокус“ - Пирин . Дейностите се извършват от аварийни екипи на Национална компания „Железопътна инфраструктура“ (НКЖИ). Извършва се пълен оглед на целия скален откос, който е над линията. Очаква се да започнат работа и по разбиване и отстраняване на скалните късове от железния път. Предстои изтегляне на локомотива до най-близката гара. \r\nНационалният пътнически превозвач е осигурил автобуси за превоз на пътниците между Благоевград, Петрич и Кулата. Автобусите се движат по разписанието на отменените влакове и обслужват всички гари и спирки по маршрута им на движение. \r\nЛора КАЛЧЕВА", "date": "2018.11.21", "title": "Благоевград: Продължава работата по отстраняване на скалната маса, изсипала се в района на село Черниче в Кресненското дефиле"}
{"url": "http://www.focus-news.net/news/2018/11/21/2592929/korneliya-ninova-bsp-koalitsiyata-gerb-obedineni-patrioti-e-zachenata-greshno-shte-dovede-do-nestabilnost-i-eto-go-rezultata.html", "text": "Коалицията ГЕРБ – „Обединени патриоти“ е зачената грешно, ще доведе до нестабилност и ето го резултата. Това каза лидерът на БСП Корнелия Нинова по време на дебатите по оставката на вицепремиера Валери Симеонов, предаде репортер на  Агенция „Фокус“ . „Коалицията между ГЕРБ и „Обединени патриоти“ е обречена от самото начало“, подчерта Нинова.  По думите й това не е коалиция за политики, а за власт, пари и постове. „Две години скандали и нестабилност в управлението, които доведоха до нестабилност в държавата. Вие помните ли за нещо друго коалиционните партньори и министрите да са спорили две години освен за това кой какъв пост да заеме“, заяви още лидерът на БСП. Според нея провежданата политика от управляващите е в полза на богатите.  \r\nЛидерът на БСП обърна внимание, че хората са на улицата и протестират за доходи, срещу корупцията, несправедливостта, смяна на модела и системата. „Поне от две години ви говорим как виждаме промяната в модела и кой е този модел“, каза още Нинова. По думите й става въпрос за смяна на модела, в който политици и олигарси, независимо кой управлява, се сговарят помежду си и работят за собствените си интереси и срещу тези на народа. „Вие дадохте ярки примери за този модел, като внесохте законопроекта, с който да опростите задължения на един олигарх в държавата и няколко закона, с които да съдерете три кожи от народа с нови данъци“, допълни Нинова. Тя посочи, че увеличението на заплатите на политическия елит също е доказателство за този модел. \"Време е на този модел да се сложи край и да се мисли за бъдещето, защото паралелната държава краде 10 млрд. лв., а вашата - тази на цъфтежа и растежа, подхвърля 50 млн. лв. за коледни надбавки. 10 млрд. се крадат, 50 млн. се хвърлят за коледни надбавки\", добави Нинова.   \r\nТя коментира днешните дебати в зала: „Нито едно изказване от страна на първата политическа партия в коалицията и нито едно представяне на новия кандидат за вицепремиер. Какво говори това? Обърканост и страх от вас, защото сте прави в исканията си за промяна на този модел и оставка. Тази оставка е поредната, но тя е следствие и няма да реши нищо“, заяви Нинова.  \r\nДеница КИТАНОВА", "date": "2018.11.21", "title": "Корнелия Нинова, БСП: Коалицията ГЕРБ – „Обединени патриоти“ е зачената грешно, ще доведе до нестабилност и ето го резултата"}
{"url": "http://www.focus-news.net/news/2018/11/21/2592947/pazardzhik-12-dushi-e-kapatsitetat-na-krizisniya-tsentar-v-peshtera-za-litsa-i-detsa-postradali-ot-nasilie.html", "text": "Общо 12 души е капацитетът на Кризисния център за лица и деца, пострадали от насилие, в Пещера, като на всеки един от потребителите се оказва професионална психологическа и социална подкрепа. Това съобщи за  Радио „Фокус“ – Пазарджик  Валентина Гешева, експерт във Фонда за превенция на престъпността „ИГА“.  По думите ѝ Центърът е създаден през 2008 г., а от следващата започва дейност, като Фонд „ИГА“ е партньор на община Пещера.  „В Кризисния център работят психолози, педагози и юристи, които оказват помощ на лица и деца, жертви на насилие или обект на трафик на хора. По полов признак преобладават жените, които са жертви на домашно насилие – те са около 50%. Същият процент са и тези, които са обект на сексуално и емоционално насилие. Голяма част от лицата са непълнолетни и малолетни. Целта е пребиваването им в центъра да не се свежда само до осигуряването на подслон и храна, а също така им се осигурява и психологическа и социална подкрепа“, уточни Гешева. Тя допълни, че Кризисният център в Пещера работи заедно с Районните съдилища, Агенцията за закрила на детето, дирекциите за социално подпомагане и училищата и детските градини. \r\nАлбена ЖИЛЕКОВА", "date": "2018.11.21", "title": "Пазарджик: 12 души е капацитетът на Кризисния център в Пещера за лица и деца, пострадали от насилие"}
{"url": "http://www.focus-news.net/news/2018/11/21/2592944/balgariya-okonchatelno-varna-na-gartsiya-190-570-protivopehotni-mini-ot-zavoda-kray-selo-gorni-lom.html", "text": "България окончателно върна на Гърция 190 570 противопехотни мини от завода край село Горни Лом, където на 1 октомври 2014 г. при инцидент загинаха 15 души. Това съобщиха от пресцентъра на  Министерството на външните работи . Боеприпасите трябваше да бъда унищожени в завод „Миджур“, но след трагичния инцидент заводът беше затворен, а лицензът за утилизация – отнет. Това наложи противопехотните мини да бъдат върнати обратно на собственика им – Въоръжените сили на Република Гърция.  \r\nСлед продължили четири години последователни координирани усилия на редица институции от изпълнителната власт и в сътрудничество с Република Гърция, българското правителство изпълни ангажиментите на страната по Конвенцията за забрана на противопехотните мини, като отговори и на високите обществени очаквания за разрешаване на този наболял за населението в региона въпрос.  \r\nПротивопехотните мини бяха транспортирани със специализирана техника и охрана в продължение на 8 седмици. ГД \"Национална полиция\" осигури трасета и съпровод, като часовете бяха съобразени така, че да се минимизират допълнителни затруднения на трафика.", "date": "2018.11.21", "title": "България окончателно върна на Гърция 190 570 противопехотни мини от завода край село Горни Лом"}
{"url": "http://www.focus-news.net/news/2018/11/21/2592930/adelina-stefanova-hram-vavedenie-bogorodichno-blagoevgrad-roditelite-na-deva-mariya-dali-obet-da-posvetyat-deteto-si-na-gospod.html", "text": "Родителите на Света Дева Мария – Йоаким и Ана, дали обет да посветят детето си на Господ, от благодарност към него, че е чул молитвите им да ги дари с рожба. Това каза за  Радио „Фокус“ - Пирин  Аделина Стефанова, уредник в храм „Въведение Богородично“. Тя посочи, че затова когато малката Мария навършила 3 години, родителите ѝ я завели в Йерусалимския храм. „Придружавали ги роднини и приятели, а млади девойки със свещи вървели напред, а служителите в храма ги посрещнали с песни и поклони. Оставена от родителите си на първото стъпало пред храма, самата Мария без чужда помощ още 3-годишна, изкачила 15-те много стръмни стъпала и стигнала до най-високото. Това било знак от Светия дух, че това е бъдещата майка на Спасителя Христос. След като Мария изкачила стъпалата до предверието на храма първосвещеникът я взел в ръцете си, прегърнал я и я въвел в самия олтар – най-свещеното място в храма, където се пазят светите дарове и където само свещеник може да влиза, при това веднъж в годината“, отбеляза храмовият уредник. Аделина Стефанова допълни, че малката Мария се научила на много добродетели от свещениците и от по-големите девойки, които живеели в Божия дом, като най-много време тя отделяла за молитви към Бога и за четене на свещените книги. Тя добави, че щом Мария станала пълнолетна, тя трябвало да напусне храма, като я сгодили за стария Йосиф – роднина на нейните родители, който поел грижата да я пази. \r\nНатали СТЕФАНОВА", "date": "2018.11.21", "title": "Аделина Стефанова, храм „Въведение Богородично“ - Благоевград: Родителите на Дева Мария дали обет да посветят детето си на Господ"}
{"url": "http://www.focus-news.net/news/2018/11/21/2592939/deputatite-ot-pg-na-bsp-za-balgariya-udryat-po-bankite-v-znak-na-protest-sreshtu-predsedatelstvashtiya-ns-emil-hristov.html", "text": "Депутатите от ПГ на „БСП за България“ удрят по банките в знак на протест срещу председателстващия НС Емил Христов, предаде репортер на  Агенция „Фокус“ . Всичко започна след като депутатът от ГЕРБ Вежди Рашидов заговори за образованието на Крум Зарков, а Антон Кутев от БСП поиска думата по процедура по начина на водене, защото не е дадена възможност на БСП да отговори. От своя страна председателстващият отново даде думата на Вежди Рашидов, който заяви, че не е имал нищо против образованието на „това младо момче“, визирайки Зарков. Думата поиска отново Антон Кутев от БСП, но тя не му дадена. В знак на протест народните представители от опозицията започнаха да удрят по банките в зала.  \r\nДеница КИТАНОВА", "date": "2018.11.21", "title": "Депутатите от ПГ на „БСП за България“ удрят по банките в знак на протест срещу председателстващия НС Емил Христов"}
{"url": "http://www.focus-news.net/news/2018/11/21/2592949/api-ogranicheno-e-dvizhenieto-po-pat-i-1-montana-ruzhintsi-v-uchastaka-smolyanovtsi-belotintsi-pri-km-82-poradi-izteglyane-na-avariral-tir.html", "text": "Ограничено е движението по път I-1 Монтана - Ружинци в участъка Смоляновци - Белотинци при км 82 за всички моторни превозни средства поради изтегляне на аварирал ТИР. Това съобщиха от пресцентъра на  Агенция „Пътна инфраструктура“ . Автомобилите изчакват на място.", "date": "2018.11.21", "title": "АПИ: Ограничено е движението по път I-1 Монтана - Ружинци в участъка Смоляновци - Белотинци при км 82 поради изтегляне на аварирал ТИР"}
{"url": "http://www.focus-news.net/news/2018/11/21/2592948/ministar-predsedatelyat-boyko-borisov-provezhda-sreshta-s-predstaviteli-na-sindikalnite-i-rabotodatelskite-organizatsii-v-ministerski-savet.html", "text": "Министър-председателят Бойко Борисов провежда среща с представители на синдикалните и работодателските организации в Министерски съвет, предаде репортер на  Агенция „Фокус“ . Очаква се след срещата да бъдат дадени изявления. \r\nЦветилена СИМЕОНОВА", "date": "2018.11.21", "title": "Министър-председателят Бойко Борисов провежда среща с представители на синдикалните и работодателските организации в Министерски съвет"}
{"url": "http://www.focus-news.net/news/2018/11/21/2592937/veliko-tarnovo-kmetat-inzh-daniel-panov-shte-se-sreshtne-s-pensionirani-direktori-na-obrazovatelni-institutsii-po-povod-denya-na-hristiyanskoto-semeystvo.html", "text": "Две събития за Деня на християнското семейство ще се проведат в града. Първото ще е среща на кмета инж. Даниел Панов с пенсионирани директори на образователни институции. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Срещата ще се проведе в късния следобед в Ритуална зала на Общината. Тя ще започне в 16.00 часа, а веднага след нея в Голяма зала децата от детските градини в града ще изнесат традиционния си концерт, посветен на днешния празник. Пенка Игнатова подчерта, че отличителна черта в работата на градоначалника е факта, че той цени еднакво както младостта и ентусиазма, така и опитът на тези, които са излезли в заслужен отдих. В срещата ще се включат 90 преподавател. Кметът ще обсъди с тях добри практики, използвани в миналото, ще почерпи от опита им и ще потърси съвети за развитие на системата в региона. \r\nЛуиза ТРАНЧЕВА", "date": "2018.11.21", "title": "Велико Търново: Кметът инж. Даниел Панов ще се срещне с пенсионирани директори на образователни институции по повод Деня на християнското семейство"}
{"url": "http://www.focus-news.net/news/2018/11/21/2592952/plovdiv-43-godishnata-zhena-i-deteto--koito-byaha-blasnati-na-peshehodna-pateka-v-grada-sa-osvobodeni-za-domashno-lechenie.html", "text": "43-годишната жена и детето ѝ, които бяха блъснати на пешеходна пътека в Пловдив, са освободени за домашно лечение. Това съобщи за  Радио „Фокус“ - Пловдив  говорителят на ОДМВР. Произшествието е отработено по административен ред. \r\nПътният инцидент стана днес около 08.20 часа. Жената е пресичала на пешеходна пътека на кръстовището между ул. „Димитър Талев“ и бул. „Никола Вапцаров“, като тя и детето ѝ са били блъснати от лек автомобил „Ситроен“, управляван от 27-годишна жена. \r\nМария РУСЕВА", "date": "2018.11.21", "title": "Пловдив: 43-годишната жена и детето ѝ, които бяха блъснати на пешеходна пътека в града, са освободени за домашно лечение"}
{"url": "http://www.focus-news.net/news/2018/11/21/2592950/po-oshte-100-lv-shte-poluchat-horata-na-koito-e-otpusnata-tseleva-pomosht-za-otoplenie-za-sezon-2018-2019-g.html", "text": "Лицата и семействата, на които е отпусната целева помощ за отопление за сезон 2018 – 2019 г., ще получат допълнително по още 100 лв. Това каза на брифинг в Министерски съвет министърът на труда и социалната политика, предаде репортер на  Агенция „Фокус“ . \r\n„Днес на редовното си заседание Министерски съвет взе решение за отпускане на еднократна финансова подкрепа на лицата и семействата, на които е отпусната целева помощ за отопление за отоплителен сезон 2018 – 2019 г. Целта на това решение е да бъдат допълнително защитени най-уязвимите групи от населението срещу поскъпването на цените на някои от енергоизточниците. Това е най-всеобхватната група от населението, която включва 17 целеви групи – възрастни хора, самотно живеещи хора, хора с увреждания и др. По данни на Агенцията за социално подпомагане близо 210 хил. лица и семейства са одобрени за тази помощ, която тази година за петте месеца, които представляват отоплителния сезон, възлиза а 374,15 лв.“, заяви Петков и посочи, че към тях ще бъдат изплатени допълнително 100 лв. на основа на взетото днес решение от правителството. \r\nСоциалният министър коментира, че средствата, които са необходими за изплащане на тази допълнителна финансова подкрепа в размер на 21 млн. лв., са осигурени по бюджета на Министерството на труда и социалната политика и няма да бъдат необходими допълнителни финансови средства от централния бюджет. „С днешното решение правителството реагира на поскъпването на някои от енергоизточниците и осигурява средства за компенсиране на това поскъпване. Като Агенцията за социално подпомагане ще изплати сумите през декември, започвайки от 12 декември, по банковите сметки или по касов път, в зависимост от избора на лицата“, каза още министър Петков. \r\nТой обясни, че помощ ще получат всички, които са одобрени за получаване на целева помощ за отопление, независимо от енергоизточника, който ползват. \r\nЦветилена СИМЕОНОВА", "date": "2018.11.21", "title": "По още 100 лв. ще получат хората, на които е отпусната целева помощ за отопление за сезон 2018-2019 г."}
{"url": "http://www.focus-news.net/news/2018/11/21/2592953/dragoslava-lundzhova-krizisniyat-tsentar-v-stolitsata-e-s-rabotno-vreme-ot-1800-do-1000-chasa-materialnata-baza-e-oborudvana-i-v-gotovnost-da-posreshtne-nuzhdite-na-nastanenite-litsa.html", "text": "Кризисният център в столицата е с работно време от 18.00 до 10.00 часа, материалната база е оборудвана и в готовност да посрещне нуждите на настанените лица. Това каза в интервю за  Агенция „Фокус“  Драгослава Лунджова, социален работник в  Кризисния център за настаняване на бездомни в столичния квартал „Захарна фабрика“. „В бл. 51А се извърши лек козметичен ремонт на етажа, на който се помещава центърът. През 2019 – 2020 г. предстои да започне основен ремонт на цялата сграда. Във филиала на центъра – в бл. 48 се извършиха основни ремонтни дейности. По-голяма част от леглата са подменени с нови, закупен е и нов постелачен инвентар“, обясни тя. Лунджова уточни, че всяко лице, което потърси подслон, може да бъде настанено в центъра. „Престоят на лицата, които се настаняват в  Центъра за кризисно настаняване, е от 18.00 часа вечерта до 10.00 часа на следващия ден сутринта. По изключения, в най – студените зимни месеци, потребителите на услугата се настаняват и извън определеното работно време. През изминалия сезон, поради ниските температури и двата центъра работеха денонощно почти няколко месеца. Условието е хората, които искат да бъдат настанени, да имат валидна лична карта“, допълни социалният работник.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2018.11.21", "title": "Драгослава Лунджова: Кризисният център в столицата е с работно време от 18.00 до 10.00 часа, материалната база е оборудвана и в готовност да посрещне нуждите на настанените лица"}
{"url": "http://www.focus-news.net/news/2018/11/21/2592956/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Скандалът с бягството на бившия македонски премиер Никола Груевски в Унгария, предстоящото посещение на френския президент Еманюел Макрон в Сърбия и недоволството на гърците от управлението са част от основните теми, върху които акцентират балканските печатни издания. \r\n***  Държавният глава на Франция Еманюел Макрон изпрати благодарствено писмо до Сърбия, в което изказа уважение към жертвите, които западната ни съседка е дала в годините на Първата световна война, отбелязва електронното издание на белградския ежедневник  „Политика“ . \r\nСръбският президент Александър Вучич благодари на Макрон за жеста, който изтълкува като добър сигнал преди посещението му в Белград по-късно тази година. Вучич се похвали, че не всички лидери, присъствали на церемониите в Париж за 100-годишнината от края на Голямата война, са били удостоени с подобна проява на уважение от страна на френския домакин.  \r\n„Макрон показва, че иска да демонстрира уважение към сръбските жертви и че оценява борбата на сръбския народ през Първата световна война. Втората част на писмото говори за стабилността и европейския път\", разясни Вучич пред местни медии. „Сърбите никога не са искали нещо повече от нормално уважение. Не искаме нищо друго. Ние сме една от малкото страни, които искат най-малко пари от ЕС. Не се молим, не искаме нищо конкретно. Това, което търсим, е уважение към нашата страна и ние сме в състояние  да си спечелим \", подчерта президентът на Сърбия. \r\n***  Лошите условия в затворите в Македония са един от аргументите, поради които унгарските власти са предоставили убежище на бившия премиер на югозападната ни съседка Никола Груевски, който във вторник сам съобщи, че искането му е уважено след разглеждане на молбата му по ускорена процедура, отбелязва електронното издание на скопския вестник   „Независен“ . \r\nПо същия начин, по който обяви, че е избягал в Будапеща – чрез съобщение в социалната мрежа „Фейсбук“, Груевски потвърди, че е получил закрила от унгарските власти. Сред аргументите, с които той е подкрепил своето искане, са „доказателства“, че в затвора в Шутка е подготвяно убийството му.  \r\nДен по-рано, в отговор на депутатски въпроси в парламента в Будапеща, Гергели Гулаш, началникът на кабинета на унгарския премиер Виктор Орбан заяви, че при вземането на решение по искането на Груевски са взети предвид македонската съдебна система и условията в затворите, които Европейската комисия и Съветът на Европа определя като „лоши“. Той добави, че в Будапеща не са уверени, че съдебният процес срещу Груевски в родината му е воден справедливо.  \r\nНесигурността около това дали на бившия македонски премиер е получил политическо убежище продължи до късния следобед на вторник, след като унгарските медии съобщиха сутринта, че Службата за имиграция и убежище е произнесла положително решение.  \r\nМакедонските власти не разполагаха с официална информация за процедурата за Груевски. Когато новината от Унгария стана публично достояние, Министерството на правосъдието в Скопие направи окончателната подготовка за изпращане на молбата за екстрадицията на бившия македонски премиер. Министърът на правосъдието Рената Тренески-Дескоска заяви, че има правно основание за екстрадирането на Груевски в Македония и поради тази причина сподели очакванията си, че той трябва да бъде върнат в страната. \r\n***  Гражданите на Гърция са песимистично настроени за състоянието, в което се намира страната им. Това показва проучване, цитирано от водещия атински ежедневник  Kathimerini . \r\nРезултатите от анкетата показват, че според 74% от гърците ситуацията в родината им се влошава, а едва 17 на сто от гражданите на южната ни съседка са уверени, че страната прави стъпки в правилната посока. За седем на сто от респондентите Атина не води нито добра, нито лоша политика.  \r\nНа въпроса как оценяват това, което се случва в Гърция понастоящем, 22% отбелязват, че изпитват разочарование, 21% - гняв, а 19% - безпокойство. Около 84% от участниците в анкетата заявяват, че са недоволни от начина, по който правителството се справя с проблемите на страната, а 76% не са доволни от начина, по който опозицията отговаря на същите ключови въпроси. \r\nСпоред 43% от участвалите в проучването лидерът на опозиционната „Нова демокрация“ Кириякос Мицотакис е най-подходящ за премиерския пост, докато 25% са на мнение, че Ципрас е по-удачният избор. Останалите твърдят, че нито един от двамата не е добър за поста. \r\n***", "date": "2018.11.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/21/2592955/yordan-yordanov-kmet-na-dobrich-predstoi-da-bade-obosobeno-kragovo-krastovishte-na-presechkata-na-ulitsite-angel-stoyanov-i-6-ti-septemvri.html", "text": "Предстои да бъде обособено кръгово кръстовище на пресечката на улиците „Ангел Стоянов“ и „6-ти септември“. Това съобщи кметът на Добрич Йордан Йорданов по време на заключителна пресконференция по проекта на Общината „Подобряване, надграждане и реконструкция на инфраструктура в зона с потенциал за икономическо развитие в Добрич“, предаде кореспондент на  Радио „Фокус” – Варна . Кръстовището ще бъде оформено със специални елементи. „Там съвместно с отдел „Пътна полиция“ към ОДМВР ще бе променена съответно и организацията на движение на автомобили\", допълни кметът. По повод днешното официално откриване на рехабилитираната улица „6-ти септември“ Йордан Йорданов заяви, че подобни немалки инфраструктурни подобрения предстоят още на много места в града – над 10 улици и 3 булеварда. Ремонтите ще бъдат извършени по същия начин – чрез цялостно преасфалтиране, с изграждане на нови тротоари, прилежащи пространства и енергоспестяващо улично осветление. Тротоарните настилки по ул. „6-ти септември“ са от унипаваж, с понижени до нивото на пътната настилка бордюри и тактилни плочки в помощ на хората с увредено зрение. Преди строително-монтажните дейности са осъществени и такива по подземната инфраструктура, осигурена е подмяна по ВиК мрежата, както и добра система за отводняване. Кметът Йордан Йорданов отправи думи на благодарност към всички, допринесли за успешното приключване и осъществяване на проекта – неговия екип, проектанти, изпълнители и ръководители. „Искам да благодаря за положения труд, за това, че бяхте много ангажирани и взехте присърце реализацията на този проект. Благодаря на изпълнителите, че се поместиха в срока. Още през юни паважът и улицата бяха готови. Всички бяхме свидетели на какво приличаше въпросната улица“, каза още Йорданов. По думите му очакванията са в следващите 5 години тази нова инфраструктура да е част от обновената индустриална зона на града и да носи ползи на местния бизнес.  \r\nЖулиета НИКОЛОВА", "date": "2018.11.21", "title": "Йордан Йорданов, кмет на Добрич: Предстои да бъде обособено кръгово кръстовище на пресечката на улиците „Ангел Стоянов“ и „6-ти септември“"}
{"url": "http://www.focus-news.net/news/2018/11/21/2592957/sport-portugaliya-zavarshi-s-ravenstvo-grupovata-faza.html", "text": "Португалия си осигури предсрочно класиране още в мача с Италия и последният двубой с Полша беше протоколен. Селекцията на Фернандо Сантош поведе преди почивката след гол на Андре Силва, но Аркадиуш Милик изравни в 66-ата минута от дузпа. Червен картон получи Данило Перейра от отбора на Португалия в 63-ата минута. \r\nКосово и Азербайджан трябваше да решат победителя в Група 3 на Лига D в пряк двубой. Косово се нуждаеше от точка, за да си подсигури преминаване в следващата фаза от надпреварата. Мачът премина лошо за азерите, които инкасираха 4 гола и се сбогуваха с мечтите си за плейоф.  \r\nВ другата среща от същата група Малта и Фарьорските острови си размениха по един бърз гол в началото на мача и срещата завърши наравно - 1:1.", "date": "2018.11.21", "title": "Спорт: Португалия завърши с равенство груповата фаза"}
{"url": "http://www.focus-news.net/news/2018/11/21/2592954/predsedatelyat-na-ns-tsveta-karayancheva-podari-na-bibliotekata-na-yaponskiya-parlament-knigi-za-istoriyata-bita-traditsiite-i-kulturnite-tsennosti-na-balgariya.html", "text": "Книги, представящи историята, бита, традициите и културните ценности на България, подари председателят на Народното събрание Цвета Караянчева на библиотеката на японския парламент. Това съобщиха от пресцентъра на  Народното събрание . \r\n„За мен и за делегацията на българския парламент е чест да сме в тази библиотека, която е домът на писаното богатство на Япония\", отбеляза председателят на Народното събрание.  „Тук се съхраняват писмените свидетелства за поставянето на основите на демокрацията и вие сте пазителите на това безценно богатство\", обърна се Цвета Караянчева към директора на библиотеката Савако Ханю.  „За нас е чест и удоволствие да подарим на тази изключително богата библиотека книги, представящи българската история, бит и култура. Вярвам, че и занапред законодателните институции на двете страни ще продължим заедно да поддържаме и разширяваме културните връзки между нашите два народа\", добави председателят на Народното събрание.  \r\nБългарска парламентарна делегация е на официално посещение в Япония по покана на председателя на Камарата на съветниците Чуичи Дате. В рамките на визитата депутатите посетиха библиотеката на японския парламент, в която се съхраняват повече от 43 милиона книги.  \r\nВ състава на българската делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.", "date": "2018.11.21", "title": "Председателят на НС Цвета Караянчева подари на библиотеката на японския парламент книги за историята, бита, традициите и културните ценности на България"}
{"url": "http://www.focus-news.net/news/2018/11/21/2592958/evrodeputatat-georgi-pirinski-predvaritelnite-usloviya-pri-polzvaneto-na-evropeyskite-strukturni-i-investitsionni-fondove-sa-sas-sporen-efekt.html", "text": "Предварителните условия при ползването на европейските структурни и инвестиционни фондове са със спорен ефект. Това казва евродепутатът Георги Пирински във връзка с представеното изследване на 20 ноември 2018 г., в Комисията по бюджетен контрол (КБК) на Европейския парламент относно ефекта от прилагането на предварителните условия (ex-ante) от страните членки при ползването на европейските структурни и инвестиционни фондове, съобщиха от  пресофиса на Георги Пирински .  \r\nПрез текущия програмен период (2014 - 2019 г.) за първи път бяха въведени предварителни условия за всяка страна да осъществи определени реформи с аргумента, че такива са необходими за успешното усвояване и оползотворяване на средствата по линия на кохезионната политика.  \r\nДокладчик от страна на КБК бе евродепутатът социалист Георги Пирински. В оценката си за представеното изследване той отбеляза липсата на окончателно заключение дали посочените условия на практика са осигурили по-добро усвояване там, където са били изпълнени по-цялостно. От една страна изследването сочи, че в редица случаи тези условия са насърчили провеждането на полезни реформи. Същевременно обаче изпълнението им е забавило усвояването и оползотворяването на определени средства и е довело до допълнителни административни тежести.  \r\nВ заключение, Пирински обърна внимание на актуалността на изследването, предвид предстоящия през 2019г. преглед на изпълнението, както и възможността отбелязаните проблеми да бъдат отчетени при финализирането на новите нормативни актове, които ще действат следващия програмен период 2021 - 2027 г.", "date": "2018.11.21", "title": "Евродепутатът Георги Пирински: Предварителните условия при ползването на европейските структурни и инвестиционни фондове са със спорен ефект"}
{"url": "http://www.focus-news.net/news/2018/11/21/2592961/burgas-dokumentalniyat-film-beliyat-svyat-spored-daliborek-shte-bade-predstaven-v-grada-na-22-noemvri.html", "text": "В рамките на Международен проект за авторско документално кино „КИНЕДОК“ на 22 ноември в зала „Петя Дубарова“ на Културен център „Морско казино“, ет. 1, 18.30 часа, с вход свободен ще бъде прожектиран филмът „Белият свят според Далиборек“ – Чехия, Словакия, Великобритания, Дания, 2017 г. Това съобщиха от пресцентъра на  Община Бургас . Режисьор на лентата е  Вит Клушак. \r\nИсторията на филма разказва за индустриалният бояджия Далибор К., който наближава 40-те, но все още живее с майка си Вера. Снима аматьорски хорър филми и пише гневни песни, обича електронните игри и социалните мрежи. И се възхищава на Адолф Хитлер. Търсенето му на пълноправна връзка с жена все още е несполучливо. Чешкият документалист Вит Клушак прави стилизиран портрет на деликатен нео нацист от Простейов, Чехия. И въпреки че все още не е нападал никого, Далибор не може да понася много неща: работата си, евреите, циганите, бежанците, хомосексуалните, Ангела Меркел, паяци и зъболекари. Новият приятел на майка му – Владимир, също го дразни. Далибор мрази живота си, но не знае какво да промени. Хапливо абсурдна, ярка и едновременно хладна, тази трагикомедия изследва радикалните възгледи на „обикновените прилични хора“.", "date": "2018.11.21", "title": "Бургас: Документалният филм „Белият свят според Далиборек“ ще бъде представен в града на 22 ноември"}
{"url": "http://www.focus-news.net/news/2018/11/21/2592962/evrodeputatat-georgi-pirinski-misiyata-na-evropeyskiya-organ-po-truda-e-da-osiguri-tochno-i-palno-prilagane-na-zakonodatelstvoto-v-oblastta-na-trudovite-otnosheniya-i-sotsialnoto-osiguryavane.html", "text": "На 20 ноември 2018 г. Комисията по заетост и социална политика на Европейския парламент (ЕП) гласува доклада с позицията на ЕП по създаването на Европейски орган по труда (ЕОТ), по който евродепутатът социалист Георги Пирински бе докладчик в сянка. Това съобщиха от  пресофиса на Георги Пирински . Според Пирински основната мисия на новия орган е да осигури точното и пълно прилагане на европейското законодателство в областта на трудовите отношения и социалното осигуряване с защитата на правата на работещите в различни държави-членки на ЕС. В частност, органът е призван да насърчава сътрудничеството между компетентните органи на държавите в случаите на различия и спорове относно приложимото право и съществуващите нарушения. Нарастващият брой мигриращи работници, които по настоящем достигат 20 милиона души, както и все по-сериозните случаи на драстична експлоатация и грубо погазване на техни права,  очевидно налагат създаването на такъв орган без по-нататъшно отлагане.  \r\nВ резултат на предложенията на Групата на социалистите в ЕП,  в окончателната позиция на ЕП ясно бе фиксирано, че става дума за всички форми на трудова мобилност и гарантирането на условия за свободно участие в европейския трудов пазар. Бе фиксирано участието на социалните партньори в Управителния съвет на ЕОТ, както и възможността национални синдикати директно да се обръщат към ЕОТ със свои сигнали и искания.  \r\nСега се очаква Съветът на министрите да съгласува своята позиция по въпроса, с оглед да се пристъпи към гласуването на общо решение на Европейския парламент и Съвета. В момента отговорността е на австрийското председателство, а от началото на следващата година въпросът ще бъде поет от румънското.", "date": "2018.11.21", "title": "Евродепутатът Георги Пирински: Мисията на Европейския орган по труда е да осигури точно и пълно прилагане на законодателството в областта на трудовите отношения и социалното осигуряване"}
{"url": "http://www.focus-news.net/news/2018/11/21/2592946/toma-bikov-gerb-predstavlyavame-15-mln-balgari-i-nyama-da-podadem-ostavka.html", "text": "Представляваме 1,5 млн. българи и няма да подадем оставка - не сме революционно мнозинство, но сме длъжни да спираме всеки опит за създаване на неконституционни механизми за идване на власт. Това каза народният представител от ПГ на ГЕРБ Тома Биков по време на дебатите по оставката на вицепремиера Валери Симеонов, предаде репортер на  Агенция \"Фокус\" . \"Прави ми впечатление, че пропускате в анализа си на политическото положение редица факти, които са основополагащи, за да бъде правилен анализът. На първо място пропускате факта, че преди година и половина имаше парламентарни избори, които бяха предсрочни и бяха проведени от служебното правителство на вашия президент Румен Радев. На тези избори 1,5 млн. български граждани дадоха мандат на ГЕРБ и \"Обединените патриоти\" да съставят коалиционно правителство между първата и третата политическа сила в страната\", каза още Биков и подчерта, че това не е било между втората и третата, както БСП са се опитали. \"Този кабинет е легитимен, той не е паднал от небето, не е назначен от някого. Не е служебен\", каза Биков и подчерта, че кабинетът има парламентарно мнозинство.  \r\n\"Какво изправяте срещу този важен факт? Казвате българският народ иска да си ходите, да има предсрочни избори, респективно да има служебен кабинет, който може би ще вземе и някакви нелегитимни решения, както веднъж го направи. Една седмица преди встъпването на сегашното правителство, служебният кабинет взе решение за закупуване на самолети за 1,8 млрд. лв. Нелегитимно решение, абсолютно незаконно\", допълни още депутатът от ГЕРБ и подчерта, че такъв кабинет няма право да взима такова решение. \"Вие казвате, че българският народ иска да си ходим. Тези милион и половина души, които стоят и в момента зад това правителство, част ли са от българския народ според вас?\", попита Биков.  \r\nДеница КИТАНОВА", "date": "2018.11.21", "title": "Тома Биков, ГЕРБ: Представляваме 1,5 млн. българи и няма да подадем оставка"}
{"url": "http://www.focus-news.net/news/2018/11/21/2592963/sliven-325-dka-imoti-na-slivenskite-mineralni-bani-shte-poluchat-aktove-za-darzhavna-sobstvenost.html", "text": "325 дка имоти на Сливенските минерални бани ще получат актове за държавна собственост. Това съобщиха от  Областната администрация . Екип от специалисти изработи Проект за изменение и допълване на кадастралната карта на Сливенските минерални бани. Задачата бе възложена от областния управител Чавдар Божурски. Целта е държавните имоти в туристическия комплекс да бъдат нанесени на картата. Това ще позволи да им бъдат издадени актове за държавна собственост. \r\nСтава дума за 49 терена с обща площ от 325 дка, които представляват близо 80 на сто от урбанизираната територия на Сливенските минерални бани, южно от главния път Сливен – Нова Загора. След като всички необходими процедури приключат,  ще могат да се извършват разпоредителни действия с терените. Инвеститорите ще имат възможност да осъществят намеренията си, свързани с изграждането на водопроводни и други съоръжения през тях, за да използват вода от минералните извори. Вече има заявен интерес от собственици на хотели. „Решихме дългогодишен проблем, който затрудняваше развитието на Сливенските минерални бани“, коментира областният управител Божурски.", "date": "2018.11.21", "title": "Сливен: 325 дка имоти на Сливенските минерални бани ще получат актове за държавна собственост"}
{"url": "http://www.focus-news.net/news/2018/11/21/2592966/damtn-i-ministerstvoto-na-ikonomikata-sa-v-palna-koordinatsiya-s-drugite-otgovorni-organi-po-bezopasnostta-na-yazovirite.html", "text": "Министърът на икономиката Емил Караниколов с писмо до областните управители, кметовете на общините, „Напоителни системи“ и „Земинвест“ е разпоредил да се предприемат всички необходими превантивни мерки за осигуряване безопасността на хората, безопасната техническа експлоатация на язовирите, недопускане на аварии и намаляване риска от наводнения. Това съобщиха от пресцентъра на  ДАМТН .  \r\nПри възникнали аварийни ситуации собствениците на язовирни стени и съоръженията към тях е необходимо веднага да уведомят Държавната агенция за метрологичен и технически надзор, кмета на общината, „Пожарна безопасност и защита на населението“, както и органите на МВР и басейновата дирекция. \r\nМерките са във връзка с метрологичната прогноза за очаквани по-големи количества валежи в следващите дни и по-голям приток на водни маси в язовирите, както и повишаване на нивата на някои реки в резултат на евентуално изпускане на води от язовирите. При аварийни ситуации ще се активизира кризисният щаб на ДАМТН и ще се предприемат съвместни действия с всички отговорни институции, с което ще се гарантира защитата на  живота и здравето на населението и ще се избегне потенциалната опасност от наводнения.", "date": "2018.11.21", "title": "ДАМТН и Министерството на икономиката са в пълна координация с другите отговорни органи по безопасността на язовирите"}
{"url": "http://www.focus-news.net/news/2018/11/21/2592960/blagoevgrad-dobro-e-sastoyanieto-na-postradalite-pri-intsidenta-s-vlak-kray-selo-cherniche.html", "text": "Добро е състоянието на пострадалите при инцидента с влак край село Черниче. Това съобщиха за  Радио „Фокус“ - Пирин  от пресцентъра на БДЖ. Трима души са останали в болница: помощник-машинистът, който има комоцио, началник-влака, който е с разкъсна рана и е в ортопедията, както и пътник, който е с разкъсна рана на главата. Тримата в момента се лекуват, като са в добро общо състояние. \r\nЛора КАЛЧЕВА", "date": "2018.11.21", "title": "Благоевград: Добро е състоянието на пострадалите при инцидента с влак край село Черниче"}
{"url": "http://www.focus-news.net/news/2018/11/21/2592967/shumen-okrazhnata-prokuratura-protestira-sreshtu-uslovnata-prisada-na-chasten-sadeben-izpalnitel-obvinen-za-prisvoyavane-na-golyama-suma-pari.html", "text": "Окръжната прокуратура в Шумен поиска с протест изменение на условната присъда, постановена от Шуменския окръжен съд на частния съдебен изпълнител Асен Т. и налагането на ефективно наказание за срок от 5 години лишаване от свобода при общ режим, като за същия период той да бъде лишен от правото да заема длъжност и да упражнява професията си. Това съобщиха от пресцентъра на  Апелативна прокуратура - Варна . Делото е на специален отчет в Апелативна прокуратура във Варна.  \r\nПрокуратурата настоява Асен Т. да бъде признат за виновен по първоначално внесеното обвинение по член 203, ал. 1 и 2 от НК – за длъжностно присвояване в особено големи размери, представляващо особено тежък случай, както и до пълния размер на присвояването и всички случаи, посочени в обвинителния акт на Окръжната прокуратура в Шумен.    \r\nВ обвинителния акт се  сочи, че за времето от 22 май 2007 до 14 януари 2016 г. в условията на продължавано престъпление в качеството на длъжностно лице Асен Т. е присвоил чужди средства, като ги е похарчил за лични нужди – пътувания в чужбина, покупка на автомобили и плащане на лизингови вноски, в размер на 321 109 лева. Средствата са били внесени по 18 изпълнителни дела в специалната сметка на частния съдебен изпълнител, като парите са му били връчени да ги пази и управлява за удовлетворяване на исканията на кредитори.  \r\nПрипомняме, че състав на Шуменския окръжен съд призна за виновен Асен Т., но са длъжностно присвояване на 243 073 лева от специалната сметка на ЧСИ, но го оправда по обвинението за особено тежък случай. Той бе признат за виновен и за укрити данъци в особено големи размери.  \r\nНаложеното му общо наказание по трите обвинения, по които е бил предаден на съд, за срок от 2 години и 10 месеца, отложено за изтърпяване с 5-годишен срок, не съответства на степента на обществена опасност на деянието и дееца, смята прокуратурата, нито постига целта осъденият да се поправи и превъзпита, както и да въздейства предупредително върху него и  възпитателно и предупредително върху другите членове на обществото. Във връзка с това Окръжната прокуратурата в Шумен настоява в протеста си и за лишаването му от право да упражнява професията „Частен съдебен изпълнител“ не за три, а за 5 години.  \r\nПредстои по протеста на прокуратурата да се произнесе Апелативният съд във Варна.", "date": "2018.11.21", "title": "Шумен: Окръжната прокуратура протестира срещу условната присъда на частен съдебен изпълнител, обвинен за присвояване на голяма сума пари"}
{"url": "http://www.focus-news.net/news/2018/11/21/2592968/dobrich-oblastniyat-informatsionen-tsentar-organizira-informatsionno-sabitie-na-tema-transnatsionalni-vazmozhnosti.html", "text": "Областният информационен център (ОИЦ) – Добрич, който продължава своята дейност по проект на Общината, организира информационно събитие на тема „Транснационални възможности“, предаде кореспондент на  Радио „Фокус” – Варна . Събитието ще се състои от 15.00 часа в Голямата зала на Община град Добрич. В рамките на събитието ще бъдат представени втората покана за кандидатстване по Съвместна оперативна програма за трансгранично сътрудничество „Черноморски басейн“ 2014-2020 и третата покана за финансиране по Програмата за транснационално сътрудничество „Дунав“ 2014-2020. Ще бъдат предоставени и практически насоки при разработка и търсене на партньори и финансирани проекти по двете програми. Допустими по двете програми са всички видове организации със 100% безвъзмездна помощ. Събитието е със свободен вход и е насочено към представителите на общинските институции и други местни и регионални власти, представители на неправителствения и гражданския сектор, земеделските стопани и предприятия, както и образователни, културни или изследователски институции (музеи, галерии, театри, училища, читалища и др.). Всички заинтересовани имат възможност да зададат своите въпроси както по отношение същността на програмите, така и по отношение на начина на кандидатстване.  \r\nЖулиета НИКОЛОВА", "date": "2018.11.21", "title": "Добрич: Областният информационен център организира информационно събитие на тема „Транснационални възможности“"}
{"url": "http://www.focus-news.net/news/2018/11/21/2592959/ramadan-atalay-dps-gerb-tryabva-da-kazhat-ostavat-li-pod-natiska-na-natsionalistite-i-dokoga-shte-prodalzhat-da-im-ugazhdat-s-ostavkata-na-valeri-simeonov-ne-promenyat-nishto.html", "text": "ГЕРБ трябва да кажат остават ли под натиска на националистите и докога ще продължат да им угаждат - с оставката на Валери Симеонов не променят нищо, виждаме, че нямат и нагласа. Това каза народният представител от ПГ на ДПС Рамадан Аталай по време на дебатите по оставката на вицепремиера Валери Симеонов, предаде репортер на  Агенция \"Фокус\" . Той попита ГЕРБ дали са харесвали езика на така наречения вицепремиер Валери Симеонов. \"Имате време да управлявате, не да властвате\", каза Аталай. \"Оставката толкова закъсня, че няма нито един от нас идея как и по какъв начин ще се измъкнем от всичко това, което е създадено в обществото с протестиращите, с бунтуващите се, с това, че премиерът не идва в парламента\", каза още Аталай. По думите му няма как ГЕРБ да са доволни, след като патриотите ги дърпат надолу. Той поясни, че е очаквал от управляващите да кажат дали ще променят политиката, или ще продължат със скандалите. \"Ние не се радваме и не стреляме фойерверки, че един вицепремиер си подаде оставката, ние гледаме със загриженост на всичко това, което се случва и в опозицията, и в управляващите, затова еволюцията ни е необходима\", допълни още Аталай.  \r\n\"Уважаеми управляващи, видяхте ли, че няма нищо страшно да се води един дебат, защото парламентът е мястото, където трябва да се кажат онези неща, които интересуват обществото и разбира се, основното нещо, което е, че не трябва да забравяме за какво сме се събрали днес. Темите станаха няколко. Темата стана необходима ли ви е еволюция. Някой от вас достатъчно мимикрират. Повдигнахте още една тема за основополагащ разговор за изборите, за онези 1,5 млн., които са гласували за вас. Основната тема днес е оставката на вицепремиера и тук искам да ви задам един въпрос. Вие доволни ли сте от вашето управление, колеги? Вие от малката коалиция, доволни ли сте от всичко това, което направихте за година и половина? Няколко акцента - скандали всяка сутрин, а същевременно премиерът вече, виждам го, че не му е удобно да седне до вас, г-н Каракачанов. Със синята каска, докато се опитвате да примирите онези, които си търсят личния интерес в това управление, премиерът се чуди по какъв начин и как да събере Балканите. Как да направи така, че обществото да е доволно от това, след като нищо не се случва в техен интерес\", заяви още Аталай.  \r\nДеница КИТАНОВА", "date": "2018.11.21", "title": "Рамадан Аталай, ДПС: ГЕРБ трябва да кажат остават ли под натиска на националистите и докога ще продължат да им угаждат - с оставката на Валери Симеонов не променят нищо"}
{"url": "http://www.focus-news.net/news/2018/11/21/2592969/dots-hristo-mihaylov-pp-abv-2019-g-shte-bade-godina-na-predizvikatelstvata-pred-balgarskoto-obshtestvo-koeto-iska-promyana-v-nachina-po-koyto-se-upravlyava-darzhavata.html", "text": "„Високите цени на  горивата са повод за протести, но едва ли това е единствената причина за масовото недоволство на българските граждани. Причините са по-скоро дълбоко морални. Търпението на хората се изчерпва“. Това заяви по време на  среща с членове на ПП АБВ в Благоевград основателят на партията и президент на България (2002-2012) Георги Първанов, съобщиха от пресцентъра на  ПП АБВ . „Днес повече от всякога общественото е възприемчиво към ясни послания и се надява на радикална промяна“, добави още той.  \r\nНа срещата в Благоевград присъстваха  областни и общински председатели на ПП АБВ от структурите й в  Югозападна България. По време на нея бяха дискутирани  политическата обстановка в страната към настоящия момент, направени бяха  и вътрешно партийни анализи. Зададени бяха редица въпроси, касаещи бъдещето на партията, нейната програма за реформи и евентуалното сформиране на нов ляв център в политическото пространство. По темите свои виждания изказаха Георги Първанов, зам.-председателят на АБВ доц. Христо Михайлов, областния председател на ПП АБВ в Перник Петър Първанов, представители на партията от Петрич, Сандански, Благоевград и др. общини. \r\n„Това, което се случва в страната през последните седмици е предсказана от нас картина. Ако се върнем една година назад ще видим, че АБВ остро се противопостави на опитите за грубо заграбване на основополагащи предприятия във военнопромишления комплекс, ЧЕЗ, и др. До колко тези наши призиви, предупреждения, които сме правили са стигнали до българския гражданин и до правителството е друг въпрос. Ние предупреждавахме и се противопоставяхме на повечето от решенията на управляващите, които касаят здравеопазването, образованието и доходите на гражданите на България, защото те не бяха правилни и в полза на обществото“, заяви  доц. Христо Михайлов. “Изключително внимателно следим протестите, подкрепяме ги, но не участваме пряко, не сме подали и призив за участие в тези протести, защото считаме за нередно те да бъдат политизирани. Всеки български гражданин, наш член, наш симпатизант може да участва в протестите по свое желание. За нас протестите възникнаха спонтанно, въпреки че в последните няколко дни се включиха в някои области и  политически партии. По-важното е обаче, че гражданите издигат желанието си за промяна и то за радикална промяна. Всички тези симптоми показват една естествена ескалация на напрежението, на която днешното управление не реагира адекватно. Хората не искат вече този модел на управление, който е модел на арогантността, на грубия език, на корупционните схеми и практики. Лошото е, че зад тази власт има други в сянка. Това вече хората го виждат и не го искат. Властимащите твърдят, че България е стабилна на макроикономическо ниво, но българина започва все повече  да се пита: “Какво от това?“. И наистина… Какво от това, че България изглежда стабилна в очите на европейците, какво от това, че бяхме председателстващи на ЕС, какво от това, че поставихме темата за Западните Балкани, какво от това, че Гърция и Македония подписаха едни споразумения, които не са в интерес на България в резултат на нашето европредседателство? Това не променя живота на гражданите. Той очевидно не става по-добър! На този фон 2019 г. ще бъде година на предизвикателствата пред българското общество, което търси промяна в начина,  по който се управлява страната“, каза още  доц. Михайлов.", "date": "2018.11.21", "title": "Доц. Христо Михайлов, ПП АБВ: 2019 г. ще бъде година на предизвикателствата пред българското общество, което иска промяна в начина, по който се управлява държавата"}
{"url": "http://www.focus-news.net/news/2018/11/21/2592951/otets-stoyan-berbatov-mladite-hora-vse-po-malko-se-interesuvat-ot-neshtata-svarzani-s-traditsiite-kulturata-i-duhovnostta.html", "text": "Младите хора все по-малко се интересуват от нещата свързани с традициите, културата и духовността. Това каза за  Радио „Фокус“ - Пирин  отец Стоян Бербатов, свещеник от Благоевград. Той уточни, че времето е такова, че в стремежите и търсенията младите имат по-малко допир с онова, което най-общо може да се нарече идеализъм. „Този идеализъм може да бъде философски, политически или религиозен. За съжаление младите са все по-меркантилни“, каза отец Бербатов. Той допълни, че те се интересуват от неща, които са свързани най-вече с развитие, кариера и печалба. „Най-лесно е да кажем, че времето е такова, но трябва да признаем, че младежите много слабо се интересуват от вярата и причината затова не трябва да се търси само на едно място“, коментира свещеникът. По думите му причината за липса на интерес няма как да се търси само в материалистичната култура или в неспособността да се привличат младите към вярата. „Причините за отношението към църквата от страна на младежите за съжаление са комплексни. Много малко от тях влизат в храма и посещават богослуженията“, добави отец Стоян Бербатов. \r\nДенис НИКИФОРОВ", "date": "2018.11.21", "title": "Отец Стоян Бербатов: Младите хора все по-малко се интересуват от нещата свързани с традициите, културата и духовността"}
{"url": "http://www.focus-news.net/news/2018/11/21/2592972/burgas-izlozhbata-morski-karnaval-na-radka-karaivanova-shte-bade-predstavena-v-grada-na-3-dekemvri.html", "text": "Изложбата „Морски карнавал“ на Радка Караиванова ще бъде представена в града на 3 декември 2018 г. Това съобщиха от пресцентъра на  Община Бургас . По традиция художничката представя своите нови творби за Никулден. Този път те са посветени на колоритния и цветен морски роден град. Експозицията включва над 30 платна. Официалното откриване на „Морски карнавал“ е насрочено за 3 декември от 18 часа в зала „Петя Дубарова“ на КЦ „Морско казино“. \r\nРадка Караиванова над 30 години е рисувала филмови плакати за киносалоните в Бургас. През последните години представя авторските си възгледи в тематични експозиции, отличаващи се с много емоция, жизнерадостност и любов към детайла.", "date": "2018.11.21", "title": "Бургас: Изложбата „Морски карнавал“ на Радка Караиванова ще бъде представена в града на 3 декември"}
{"url": "http://www.focus-news.net/news/2018/11/21/2592973/dobrich-3-200-kubicheski-metra-darva-za-ogrev-predostavi-prez-tazi-godina-na-mestnoto-naselenie-darzhavno-lovno-stopanstvo-tervel.html", "text": "3 200 кубически метра дърва за огрев е предоставило през тази година на местното население Държавно ловно стопанство (ДЛС) -Тервел. Това съобщи Таня Димитрова от Североизточно държавно предприятие - Шумен, предаде кореспондентът на  Радио „Фокус” – Варна . От заявените 2 000 кубически метра, по списъци на отделни кметства, заверени от кмета на Община Тервел, в стопанството са постъпили 14 списъка от 13 населени места. В тях искане за получаване на дърва от стопанството са подали 399 души. Цялото заявено количество е доставено на населението още преди да започне отоплителния сезон. Освен по списъци на общината ДЛС-Тервел е изпълнило и 1200 кубически метра по заявки на физически лица, подадени направо в стопанството. За поредна година ръководството на териториалното поделение успява да организира добре работата на служителите и фирмите с които работи, за да имат хората от общината нужните количества дърва за огрев още преди първия сняг. \r\nЖулиета НИКОЛОВА", "date": "2018.11.21", "title": "Добрич: 3 200 кубически метра дърва за огрев предостави през тази година на местното население Държавно ловно стопанство -Тервел"}
{"url": "http://www.focus-news.net/news/2018/11/21/2592977/api-vazstanoveno-e-dvizhenieto-po-pat-i-1-montana-ruzhintsi-v-uchastaka-smolyanovtsi-belotintsi.html", "text": "Възстановено е движението по път I-1 Монтана - Ружинци в участъка Смоляновци - Белотинци. Това съобщиха от пресцентъра на  Агенция „Пътна инфраструктура“ .", "date": "2018.11.21", "title": "АПИ: Възстановено е движението по път I-1 Монтана - Ружинци в участъка Смоляновци - Белотинци"}
{"url": "http://www.focus-news.net/news/2018/11/21/2592964/tsvetan-tsvetanov-gerb-valeri-simeonov-podava-ostavka-voden-ot-natsionalniya-interes-i-za-da-namalim-naprezhenieto-v-obshtestvoto.html", "text": "Валери Симеонов подава оставка, воден от националния и обществения интерес и за да намалим напрежението в обществото. Това каза председателят на ПГ на ГЕРБ Цветан Цветанов по време на дебатите по оставката на вицепремиера Валери Симеонов, предаде репортер на  Агенция „Фокус“ .   \r\n„Този дебат трябваше да бъде много по-продуктивен. Трябваше да бъде сблъсък на политики, а не на популизъм и това, което са свикнали да правят БСП. За тези, които смятаха, че ще бъде отнет гласът на опозицията - радвам се, че Корнелия Нинова се върна в пленарна зала. Тя отсъстваше от този дебат, за който настояваше да се проведе“, заяви Цветан Цветанов.  \r\n„Темата, която провокира сериозно обществено негодувание бе изказване на вицепремиера Валери Симеонов. Както премиера, така и аз казахме, че подобни думи не трябва да си позволяват българските политици. Той ще понесе своята отговорност“, каза още Цветанов.  \r\nДеница КИТАНОВА", "date": "2018.11.21", "title": "Цветан Цветанов, ГЕРБ: Валери Симеонов подава оставка, воден от националния интерес и за да намалим напрежението в обществото"}
{"url": "http://www.focus-news.net/news/2018/11/21/2592965/b92-sarbiya-makedoniya-i-cherna-gora-podkrepiha-chlenstvoto-na-kosovo-v-interpol-voenniyat-ministar-na-sarbiya-prizova-belgrad-za-promyana-v-otnoshenieto-kam-dvete-strani.html", "text": "Министърът на отбраната Александър Вулин призова за промяна на отношението на официален Белград към съседните Македония и Черна гора, след като стана ясно, че двете страни са подкрепили косовското членство в Интерпол, предава белградската медия  B92 . \r\n„Призовавам президента Александър Вучич да промени отношенията си с Черна гора и Македония и да им покаже, че приятелството със Сърбия трябва да бъде спечелено\", заяви Вулин след гласуването, проведено на годишния конгрес в Дубай. \r\n„Черна гора и Македония подкрепи влизането на косовския наркокартел в Международната криминална полицията. Застанаха на странта на Косово, въпреки че са наясно с позицията на Сърбия“, подчерта военният министър на Белград. \r\n„След като не са имали смелостта да гласуват против, те показват, че не ги е грижа за какво мисли Сърбия и чувства\", коментира министър на отбраната  на западната ни съседка.  \r\n„Черна гора и Македония гласуваха за Косово, те гласуваха срещу Сърбия. Гласовете им не са се променили решението на Събранието на Интерпол, но трябва да промени отношението на Сърбия към тях. В лицето на правителствата на Черна гора и Македония Вучич няма  искрени събеседници, Сърбия няма приятели\" , заяви още Вулин. Тереза Герова", "date": "2018.11.21", "title": "B92 (Сърбия): Македония и Черна гора подкрепиха членството на Косово в Интерпол, военният министър на Сърбия призова Белград за промяна в отношението към двете страни"}
{"url": "http://www.focus-news.net/news/2018/11/21/2592978/plovdiv-51-godishna-peshehodka-e-blasnata-ot-lek-avtomobil-v-hisarya.html", "text": "51-годишна пешеходка е пострадала, след като е блъсната от лек автомобил в Хисаря. Това съобщиха от  ОДМВР - Пловдив . Около 07.00 часа вчера на кръстовище между бул. „Христо Ботев“ и бул. „Иван Вазов“ лек автомобил „Фолксваген“ блъснал пресичащата на пешеходна пътека 51-годишна жена. Тя е настанена в болница за наблюдение. Колата управлявал 60-годишен мъж, чиято алкохолна проба е отрицателна. В РУ – Хисаря е образувано досъдебно производство.", "date": "2018.11.21", "title": "Пловдив: 51-годишна пешеходка е блъсната от лек автомобил в Хисаря"}
{"url": "http://www.focus-news.net/news/2018/11/21/2592980/deyan-slavov-teritorialno-statistichesko-byuro-severoiztok-turisti-ot-germaniya-sa-realizirali-nay-mnogo-noshtuvki-v-oblast-varna-prez-septemvri.html", "text": "Туристи от Германия са реализирали най-много нощувки във Варненско през септември. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. „През септември 2018 година най-много нощувки са реализирали гостите от Германия – 235.1 хил., от Полша – 103.9 хил., от Румъния – 75.3 хил. и от Русия – 47.4 хил. нощувки“, допълни Деян Славов. По думите му гостите в местата за настаняване в област Варна през септември тази година се увеличават с 4.1% в сравнение със същия месец на 2017 година и достигат 155.3 хиляди. „От всички пренощували лица 24.7% са българи, като по-голяма част от тях са нощували в местата за настаняване с 1 и 2 звезди и са реализирали средно по 3.2 нощувки. Пренощувалите чужденци са 116.9 хил., като най-висок e делът на гостите от Германия – 30.1%, след тях се нареждат тези от Румъния – 16.8%, от Полша – 14.3% и от Русия – 5.5%. Хотелите с 4 и 5 звезди са предпочитани от 78.1% от чуждите граждани, като средният брой реализирани нощувки в тях е 5.9\", каза още Деян Славов. \r\nМарияна ВАЛЕНТИНОВА", "date": "2018.11.21", "title": "Деян Славов, Териториално статистическо бюро – Североизток: Туристи от Германия са реализирали най-много нощувки в област Варна през септември"}
{"url": "http://www.focus-news.net/news/2018/11/21/2592976/afp-spetsialniyat-poslanik-na-oon-za-yemen-pristigna-v-sana-za-klyuchovi-pregovori.html", "text": "Специалният посланик на ООН за Йемен Мартин Грифитс пристигна в йеменската столица за ключови преговори, насочени към борбата за спасяването на пристанището Ходейда и справяне с ширещия се глад в страната, предава  AFP . \r\nГрифитс отказа коментар при пристигането си на международното летище в Сана, предаде фотограф на агенцията.  \r\nСпециалният пратеник се опитва да накара шиитските бунтовници и правителството на Саудитска Арабия да се върнат на масата за преговори в Швеция до края на годината. Правителството на Йемен вече даде съгласие за участието си в разговорите. Тереза Герова", "date": "2018.11.21", "title": "AFP: Специалният посланик на ООН за Йемен пристигна в Сана за ключови преговори"}
{"url": "http://www.focus-news.net/news/2018/11/21/2592970/grozdelina-georgieva-regionalen-etnografski-muzey-plovdiv-samo-balgarite-praznuvame-vavedenie-bogorodichno-kato-den-na-hristiyanskoto-semeystvo.html", "text": "Днешният ден е много светъл празник, защото само българите празнуваме Въведение Богородично като Ден на християнското семейство. Това каза за  Радио „Фокус“ - Пловдив  Грозделина Георгиева, уредник в Регионален етнографски музей – Пловдив. По думите ѝ притчата разказва как още преди раждането на Богородица е обречена от своите родители да я запратят в църквата и да остане там, докато стане девойка и как 3-годишното дете, когато го сложило на първото стъпало на храма, само изкачило всичките 15 нагоре, за да бъде посрещнато от свещеник Захарий, който е баща на Йоан Кръстител. „Извън християнската традиция може да се каже, че този празник се почита в народните вярвания в някои райони, като се изпълнява обичаят „стрижба“, по време на който кръстникът отрязва коса от главата на момченцето, когато е навършило 5 - 6 години, и го благославя с думите „Хайде, да ни е живо кумче, както на златни ножици, така и на сребърни венци!“. Това е наричане за бъдещия път на момъка, който трябва да има осигурен прав, житейски път и да се ожени успешно, защото най-важното нещо за народната традиция е младите да успеят да създадат семейство и да имат поколение. Много интересен е и друг обичай, който чрез наричанията, се вярвало в магията на думите. Седмица след раждане на дете се замесва погача, събират се само жени и пеят различни ритуални песни, в които се разказва за млада булка, която била бездетна, което е най-голямото нещастие за жената, и която увила камък в повой и започнала да му пее да се превърне в живо дете, и така Господ се смилил над нея и ѝ помогнал да има дете“, каза още Георгиева. По думите ѝ в народната култура казват, че всяка къща има свой невидим стопанин, който я пази и закриля. „Ако не сме добри към него, не се грижим за добрата атмосфера в дома, стопанинът ще се ядоса и ще ни изостави. Затова на този ден в някои райони в страната правят курбан с черна кокошка и погача, за да умилостивят стопанина, който наглежда всички домове и се грижи за хората в тях. Обредите, които се правят за стопанина, са стопановата гозба. Стопанинът се храни, като в четирите краища му се слага храна, за да бъде винаги доволен, сит и напит, за да пази семейното щастие. В една тракийска притча се разказва, че стопанинът е невидим и се явява само в сънищата, и се превръща често  в змия. В някои случаи змията се възприема като символ на лошото, но в други-като символ на най-мъдрия съветник и пазител на къщата. Не случайно се е вярвало, че в старите къщи има змия или смок, който седи в зидовете и я опасва от влизането на зли сили. Много грешно се счита, ако в този ден, който е обречен на семейството, някой удари с метла младо момиче или я замете няма да се омъжи.  Този ден е свързан и с гадаене. Вярвало се е, че ако на този ден е сухо, зимата няма да е достатъчно добра, но ако вали дъжд, зимата ще е снежна, а лятото прохладно и ще има много богата реколта през годината“, каза още Георгиева. \r\nМария РУСЕВА", "date": "2018.11.21", "title": "Грозделина Георгиева, Регионален етнографски музей – Пловдив: Само българите празнуваме Въведение Богородично като Ден на християнското семейство"}
{"url": "http://www.focus-news.net/news/2018/11/21/2592983/sofiya-kriminalisti-izzeha-33-predmeta-s-kulturno-istoricheska-stoynost-ot-chasten-imot-v-slivnitsa.html", "text": "Криминалисти иззеха 33 предмета с културно- историческа стойност от частен имот в София. Това съобщиха от  ОДМВР - София . На 20 ноември служители от сектор „Противодействие на криминалната престъпност“ в Областната дирекция са предприели проверка по придобита информация за продажба в интернет сайт на предмети с културно- историческа стойност. При претърсване на жилището на 26- годишния мъж са намерени и иззети са общо 31 метални елемента с кръгла форма с различен диаметър, както и два метални елемента, наподобяващи кукички. Обитателят на адреса е задържан за срок до 24 часа. Работата по пълното документиране на извършеното престъпление продължава в рамките на образуваното по случая досъдебно производство.", "date": "2018.11.21", "title": "София: Криминалисти иззеха 33 предмета с културно- историческа стойност от частен имот в Сливница"}
{"url": "http://www.focus-news.net/news/2018/11/21/2592974/arhimandrit-visarion-blagoslavyam-da-krepnat-balgarskite-semeystva-da-ima-radost-i-mir-v-doma-im.html", "text": "„Благославям да крепнат българските семейства, да има радост и мир в дома им! Господ да дарува сили и надежда на всички за добър християнски живот!“. Това заяви архиерейският наместник на Смолянска духовна околия Негово Високопреподобие архимандрит Висарион в своя богослов към родопчани по случай днешния празник Въведение Богородично – Ден на християнското семейство. Това съобщиха от  Архиерейско наместничество – Смолян . В богослова на архимандрит Висарион се посочва още:  \r\n„Не случайно Църквата е отредила да има специален ден в годината, посветен на семейството. Това е 21 ноември, когато се чества Въвеждането на 3-годишната Дева Мария в Йерусалимския храм и оставена там от нейните праведни родители  Йоаким и Анна като послушница на Бога. Този ден се почита като велик празник, защото е предвестник на Божието Благоволение Дева Мария да стане Майка на Божия син – Спасителя на света Иисус Христос. Затова 21 ноември  е и Празник на християнското семейство и православната младеж. Бог е отредил на родителите най-хубавото нещо на тази земя – децата! Нека да се грижим за тях с любов и вяра. Да ги възпитаваме в здрава връзка със семейството и родината, да са трудолюбиви, смирени, да растат здрави и ученолюбиви. Нека им покажем какво е добротворство и как можем да опазваме природата и всичко, което Бог е създал и ние се ползваме от него. Нека да ги научим на търпение и смирение, на прошка и добри човешки отношения“.", "date": "2018.11.21", "title": "Архимандрит Висарион: Благославям да крепнат българските семейства, да има радост и мир в дома им"}
{"url": "http://www.focus-news.net/news/2018/11/21/2592984/burgas-izvestni-izpalniteli-i-tantsovi-formatsii-se-vklyuchvat-v-blagotvoritelen-kontsert-v-podkrepa-na-bolniya-ot-levkemiya-ivan-mihaylov.html", "text": "Бургаски изпълнители и танцови формации ще се включат в благотворителния концерт в подкрепа на Иван Михайлов от Бургас, който страда от остра миеломоноцитна левкемия, съобщиха от пресцентъра на  Община Бургас . Концертът ще се състои на 1 декември от 18.00 часа в Дом на Нефтохимика Бургас. \r\nВ него ще вземат участие: Вокална формация на детски хор „Милка Стоева“, ФТА „Никола Гинов“, Танцова школа „Дюн“, The Next Crew, Емил Маджаров и Елица Георгиева, Давид Сукнаров, MEIA, Даниела Стоянова, ПФА „Странджа“, Народен хор „Трепетлика“ и Бургаски духов оркестър. \r\nИван Москов Михайлов е на 42 години и е диагностициран с агресивна, бързоразвиваща се болест – остра миеломоноцитна левкемия, придружена от транслокация на хромозоми и FLT3-ITD генетична мутация. \r\nМъжът е преминал първия етап от лечението на заболяването чрез химиотерапия, но за успешното излекуване трябва да бъдат извършени процедури за трансплантация на стволови клетки. Операцията се извършва в Англия. \r\nПървият етап на трансплантацията, включващ подготвителна терапия, трансфер на стволови клетки и първоначално възстановяване, премина успешно. През следващите месеци лечението на Иван в Лондон продължава, като целта е да се избегнат сериозни усложнения вследствие на трансплантацията или липсата на имунна система. \r\nНадеждата на лекарите е присадените клетки да вземат надмощие над старите. Ако всичко върви по план, следва година таргетна терапия с FLT3 инхибитори. \r\nЦената на лечението дотук надхвърли 260 000 паунда, събрани чрез заеми и дарения. Остатъкът от трансплантационния цикъл плюс терапията с инхибитори се очаква да струват още около 200 000 паунда. \r\nЗа събирането на средства за лечението на Иван Москов Михайлов са открити банкови сметки: Банкови сметки за дарения \r\nBGN \r\nИван Москов Михайлов \r\nIBAN: BG70UNCR70001523273327 \r\nBIC (SWIFT): UNCRBGSF \r\nОснование: Дарение за лечение \r\nEUR \r\nИван Москов Михайлов \r\nIBAN: BG81UNCR70001523273420 \r\nBIC (SWIFT): UNCRBGSF \r\nОснование: Дарение за лечение \r\nUSD \r\nИван Москов Михайлов \r\nIBAN: BG59UNCR70001523273331 \r\nBIC (SWIFT): UNCRBGSF \r\nОснование: Дарение за лечение \r\nGBP \r\nИван Москов Михайлов \r\nIBAN: BG05UNCR70001523334152 \r\nBIC (SWIFT): UNCRBGSF \r\nОснование: Дарение за лечение \r\nКутии за събиране на дарения са поставени при входа на Община Бургас, КЦ „Морско казино“, Туристическия информационен център на ул. „Александровска“, Експоцентър „Флора“ и Операта. Информация за кампанията е достъпна  .", "date": "2018.11.21", "title": "Бургас: Известни изпълнители и танцови формации се включват в благотворителен концерт в подкрепа на болния от левкемия Иван Михайлов"}
{"url": "http://www.focus-news.net/news/2018/11/21/2592971/tsvetan-tsvetanov-gerb-bsp-ne-specheli-nishto-ot-debata-po-ostavkata-na-valeri-simeonov-predizvikaha-konflikti-misleyki-si-che-gi-krepyat-na-povarhnostta-no-te-shte-gi-srinat-na-izbori.html", "text": "БСП не спечели нищо от дебата – предизвикаха конфликти, защото си мислят, че ги крепят на повърхността, но те ще ги сринат на избори. Това каза председателят на ПГ на ГЕРБ Цветан Цветанов по време на дебатите по оставката на вицепремиера Валери Симеонов, предаде репортер на  Агенция „Фокус“ . „Не мога да разбера кога колегите от БСП са искрени и кога не са. Колеги от БСП, спомням си думите, които бяха казани от ваш депутат и то в предизборна кампания“, каза още Цветанов и визира изказването на Крум Зарков в телевизионния ефир, че ще с бивши ченгета от ДС са замисляли да тормозят нечии дядовци. „Това, което направи депутат от левицата да обиди всички български граждани, като да каза, че 80% от тях са дебили. Този народен представител понесе ли някаква отговорност?“, попита Цветанов. „Искам да попитам народният представител, който нарече всички депутати убийци, някой понесе ли отговорност за това? Или много е добре да се скрием за дадена тема“, заяви още Цветанов.  \r\nТой обърна внимание и на депутат от БСП, обвинен в пране на пари в особено големи размери и посочи, че само Вежди Рашидов има право да говори за олигарси. По отношение на коалицията ГЕРБ-„Обединени патриоти“, Цветанов коментира: „Няма да скрия от вас, че имаме и различия, че емоцията е много по-голяма в тези отношения помежду ни. Имаме 4-годишна управленска програма и не сме направили отстъпление ежеседмично и годишно. Темата за хората с увреждания, майките и техните деца, нека си припомним какво направихте вие, когато имахте възможност да управлявате“, заяви още Цветанов. „Нека не говорим колко беше минималната работна заплата във вашия управленски мандат само преди две три години. Нека да припомним какъв е ангажиментът на настоящото правителство – това е да увеличаваме ежегодно минималната работна заплата“, допълни още Цветанов. Той обърна внимание, че при БСП е имало средна работна заплата 828 лв., имаме средна работна заплата към настоящия момент 1117 лв. По адрес на „Воля“, Цветанов заяви: „Някой път имат различия с управляващото мнозинство по секторни политики, но показват ангажимент към своите избиратели, че интересът на страната е по-важен от междуличностните пристрастия на всеки един от тях“, каза Цветанов. По думите му сега правителството е стабилно. Той посочи, че са видели при служебен кабинет какво прави президентът Радев. \"Да отива в спирала на една нестабилност\", каза Цветанов.   \r\nДеница КИТАНОВА", "date": "2018.11.21", "title": "Цветан Цветанов, ГЕРБ: БСП не спечели нищо от дебата по оставката на Валери Симеонов – предизвикаха конфликти, мислейки си, че ги крепят на повърхността, но те ще ги сринат на избори"}
{"url": "http://www.focus-news.net/news/2018/11/21/2592986/narodnite-predstaviteli-ot-bsp-shte-predstavyat-viziya-za-balgariya-v-oblastite-burgas-i-pernik-na-22-noemvri.html", "text": "Народните представители от БСП ще представят „Визия за България” в областите Бургас и Перник на 22 ноември. Това съобщиха от пресцентъра на  НС на БСП . Срещи в област Бургас \r\nОт 18:00 часа в центъра на гр. Приморско народните представители от ПГ на \"БСП за България\" Петър Кънев, Георги Йорданов и Таско Ерменков ще се срещнат с обществеността. \r\nОт 18:00 часа в зала на Гражданска отбрана в гр. Камено зам.-председателя на ПГ на левицата Весела Лечева и народните представители Веска Ненчева и Георги Андреев ще представят Визията на левицата. \r\nОт 17:30 часа в центъра на Поморие секретарят на групата Филип Попов и депутатите Красимир Янков, Димитър Стоянов и Кристина Сидорова ще разговарят с жители на общината \r\nВ залата на хотел \"Врис\" в гр. Царево, в 18.30 часа ще започне срещата на  народните представители от ПГ на \"БСП за България\" Георги Гьоков и Чавдар Велинов с граждани.  \r\nОт 17:30 часа в зала \"Тракийци\" в гр. Средец народните представители от ПГ на \"БСП за България\" Александър Симов, Валентина Найденова и Кольо Милев ще се разговарят с жители на общината. Срещи в област Перник \r\nОт 10:30 часа в залата  на Младежкия дом, в град Радомир ще започне срещата на жителите на общината с народните представители от ПГ на \"БСП за България\" Станислав Владимиров, Любомир Бонев, Валери Жаблянов, Донка Симеонова и Димитър Георгиев.  \r\nОт 13:00 часа в заседателна зала, в сградата на община Ковачевци народните представители Станислав Владимиров, Любомир Бонев, Донка Симеонова и Димитър Георгиев ще представят Визията пред жители на общината. По-късно, от 17:00 часа те ще разговарят с жителите на Земен. \r\nНа 23 ноември 2018 г. от 17.30 часа зам.-председателят на ПГ на БСП Христо Проданов и народните представители Станислав Владимиров, Любомир Бонев и Иван Ченчев ще представят „Визия за България” пред жители на общ. Брезник, в кафе „Банката” в гр. Брезник.", "date": "2018.11.21", "title": "Народните представители от БСП ще представят „Визия за България” в областите Бургас и Перник на 22 ноември"}
{"url": "http://www.focus-news.net/news/2018/11/21/2592985/telma-makedoniya-zasedanieto-za-nezakonno-podslushvane-e-otlozheno-za-4-dekemvri.html", "text": "Заседанието по делото „Крепост-Таргет“ за незаконно подслушване, обвиняем по което е бившият директор на Управлението за сигурност и разузнаване Сашо Миялков е отложено за 4 декември, предава скопската телевизия  „Телма“. \r\nСпоред информация на Телма в решението, с което е определен арест на Миялков, се казва, че са налице заключения, че той може  да избяга от страната. Има и данни са две банкови сметки – на юридическо и физическо лице, в които има сума на стойност 11 милиона евро. Предполага се, че те са на Миялков, въпреки че сметките не са на негово име.  Тереза Герова", "date": "2018.11.21", "title": "„Телма“ (Македония): Заседанието за незаконно подслушване е отложено за 4 декември"}
{"url": "http://www.focus-news.net/news/2018/11/21/2592988/galina-toshkova-direktor-na-ou-dobri-voynikov-s-pobeda-nyamame-otpadnali-detsa-ot-obrazovatelnata-sistema-za-tazi-godina-privlichame-novi-vazpitanitsi.html", "text": "Нямаме отпаднали деца от образователната система за тази година, привличаме нови възпитаници. Това каза в седмичното образователно предаване „Всички в час“ на  Радио „Фокус“  Галина Тошкова, директор на обединено училище „Добри Войников“ в село Победа. Ежедневно екип от училището прави обходи и търси ученици, обясни тя като уточни, че 90% от тях обаче са в чужбина. Галина Тошкова каза още, че учебното заведение работи с деца от 10 села по Механизма за обхват в образователната система и е едно от първите пет основни училища в страната, които са преобразувани в обединения. „Благодарение на това вече имаме и 9 клас. В училището има две специалности в гимназиален етап – шивачество и шлосерство. Новата придобивка тази година са реновирани и оборудвани работилници. Работим и с предприятия, в които учениците ходят на учебна практика. Въпреки всичко, малко по-бавно и полека, децата се увеличават. Това за нашия район е доста нехарактерно. Няма отпаднали ученици за тази година до момента. Даже вече имаме поредната двойка, завърнали се от чужбина“, обясни Галина Тошкова. Тя каза още, че от тази година училището, чийто патрон е българският възрожденски учител Добри Войников, започва подготовка за 170-та годишнина. Тази седмица се провежда „Седмица на Войникови дни“, включваща изложби с фотоси от живота и делото на учителя, спортна среща по волейбол между ученици и учители, концерт и презентации. Представят се още театрални откъси от „Криворазбраната цивилизация“, подготвени съвместно от ученици и учители, допълни директорът на училището.", "date": "2018.11.21", "title": "Галина Тошкова, директор на ОУ „Добри Войников“, с. Победа: Нямаме отпаднали деца от образователната система за тази година, привличаме нови възпитаници"}
{"url": "http://www.focus-news.net/news/2018/11/21/2592989/zam-ministar-petar-nikolov-prez-vtorata-svetovna-voyna-tsonko-filipov-uspyava-da-spasi-dvama-rumanski-voynitsi-pri-vzriv-na-rumanski-shlep-v-dunav.html", "text": "През 1944 година господин Цонко Филипов, който е бил спортист, гребе в Дунав със свои близки приятели. Това е в разгара на Втората световна война, румънски шлеп попада на мина, при което шлепът се взривява и господин Филипов успява да спаси двама румънски войници. Това каза зам.-министърът на образованието и науката Петър Николов при награждаването на 92-годишния учител Цонко Петров за спасяването на живота на двама войници по времето на Втората световна война, предаде репортер на  Агенция „Фокус“ . \"В резултат на това, през 1944 година той е награден от Министерството на просвещението с грамота и писалка. Тогава той все още е бил ученик\", изтъкна Николов и обясни, че по някакви причини тогава, г-н Филипов не е успял да си вземе писалката. „Нашето министерство държи на точността, понякога закъсняваме с тези неща, винаги се опитваме да си вършим работата. С лекото закъснение от 75 години, ние решихме да връчим въпросната писалка на г-н Филипов“, обясни той. По време на срещата зам.-министър Петър Николов връчи писалката на 92-годишния мъж, учител по професия. „Истинските герои са сред нас\", добави още Петър Николов.  \r\nДаяна ДЮЛГЕРОВА", "date": "2018.11.21", "title": "Зам.-министър Петър Николов: През Втората световна война Цонко Филипов успява да спаси двама румънски войници при взрив на румънски шлеп в Дунав"}
{"url": "http://www.focus-news.net/news/2018/11/21/2592987/biser-mihaylov-oblasten-upravitel-na-blagoevgrad-kam-momenta-nivata-na-osnovnite-reki-v-oblastta-struma-i-mesta-sa-niski.html", "text": "Към момента нивата на основните реки в областта – Струма и Места, са ниски. Това каза за  Радио „Фокус“ - Пирин  областният управител на Благоевград Бисер Михайлов. „Към момента обстановката в областта е спокойна. Във връзка с отправените предупреждения за кодове на територията на областта се извършва денонощно наблюдение на нивата на реките и притоците, от страна както на „Напоителни системи“ по отношение на реките, а освен това сме във връзка с Агенцията по метрология и технически надзор за наблюдението на язовирите и язовирните стени на територията на областта“, посочи той. Бисер Михайлов допълни, че има достатъчно свободни обеми в язовирите. \r\nНатали СТЕФАНОВА", "date": "2018.11.21", "title": "Бисер Михайлов, областен управител на Благоевград: Към момента нивата на основните реки в областта – Струма и Места, са ниски"}
{"url": "http://www.focus-news.net/news/2018/11/21/2592975/korneliya-ninova-bsp-kato-chlen-na-us-na-evropol-kakvo-shte-napravi-tsvetan-tsvetanov-za-da-informira-stranite-ot-es-za-probiva-v-evropeyskata-sigurnost-koito-dopuska-pravitelstvoto-na-boyko-borisov.html", "text": "Като член на УС на \"Европол\" какво ще направи Цветан Цветанов, за да информира европейските страни за пробива в европейската сигурност, който допуска правителството на Бойко Борисов. Това каза лидерът на БСП Корнелия Нинова в реплика към Цветан Цветанов, предаде репортер на  Агенция \"Фокус\". \r\n\"Г-н Цветанов, в името на европейското развитие на България ви питаме, подкрепяте ли политиката на правителството на Бойко Борисов, чрез която се издават фалшиви документи за европейско гражданство и се нанася удар по европейската сигурност. Какво ще направите като член на УС на \"Европол\", за да информирате европейските страни за пробива в европейската сигурност, които допуска правителството на Бойко Борисов и вицепремиерът, който носи отговорност за този сектор\", каза Нинова.  \r\nДеница КИТАНОВА", "date": "2018.11.21", "title": "Корнелия Нинова, БСП: Като член на УС на \"Европол\" какво ще направи Цветан Цветанов, за да информира страните от ЕС за пробива в европейската сигурност, които допуска правителството на Бойко Борисов"}
{"url": "http://www.focus-news.net/news/2018/11/21/2592990/elektroenergiyniyat-sistemen-operator-postavi-nachaloto-na-stroitelstvoto-na-vatreshen-elektroprovod-400-kv-mezhdu-dobrudzha-i-burgas.html", "text": "Електроенергийният системен оператор постави началото на строителството на вътрешен електропровод 400 kV между Добруджа и Бургас. Това съобщиха от пресцентъра на  ЕСО . На официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“. На събитието ще присъстват Она Костинете-Гринкевичиене и Самуел Бен Зузан - представители на Изпълнителната агенция „Иновации и мрежи“ към Европейската комисия.  \r\nЕлектропроводът е с дължина 86 километра и свързва подстанция Варна с подстанция Бургас. Той е част от група проекти от общ интерес „Увеличаване на преносната способност между България и Румъния”, необходима за реализацията на приоритетния европейски коридор Север – Юг. Групата от проекти се осъществява съвместно от българския и румънския системен оператор и включва освен новия електропровод високо напрежение на българска територия и три вътрешни линии на румънска територия. Тези проекти имат съществено отражение върху сигурността на доставките в региона и допринасят за гъвкавостта на системата, преноса на електроенергия от възобновяеми източници, оперативната съвместимост и сигурната работа на електроенергийната система. С изграждането на новия електропровод 400 kV между Добруджа и Бургас се гарантира сигурността на междусистемните обмени на електроенергия между България и Румъния. За осъществяване на инвестициите е привлечено финансиране от европейския „Механизъм за свързване на Европа“ в размер на 30 млн. евро за изграждане на новия вътрешен електропровод 400 kV между Добруджа и Бургас. \r\nВътрешният електропровод 400 kV между Добруджа и Бургас е един от петте проекта от общ европейски интерес, които Електроенергийният системен оператор осъществява в рамките на Регламент 347/2013 за развитие на трансевропейската енергийна инфраструктура. Другите четири проекта са междусистемният електропровод между Република България и Република Гърция от п/ст „Марица Изток“ до п/ст „Неа Санта“ и вътрешните електропроводи 400 kV между п/ст „Марица изток и п/ст „Пловдив“, между п/ст „Марица изток“ и „ОРУ на ТЕЦ Марица изток 3“ и между п/ст „Марица изток“ и п/ст „Бургас“. Представителите на Изпълнителната агенция „Иновации и мрежи“ към Европейската комисия се запознаха с напредъка по изпълнение на проектите и посетиха подстанция „Марица изток“, където направиха оглед на място във връзка с предстоящата реализацията на проекта за изграждане на вътрешен електропровод 400 kV между Марица изток и Бургас. Със старта на строителството на вътрешен електропровод 400 kV между Добруджа и Бургас Електроенергийният системен оператор навлиза в съществена фаза по реализацията на петте проекта от общ европейски интерес, които дружеството осъществява в рамките на Регламент 347/2013 за развитие на трансевропейската енергийна инфраструктура.", "date": "2018.11.21", "title": "Електроенергийният системен оператор постави началото на строителството на вътрешен електропровод 400 kV между Добруджа и Бургас"}
{"url": "http://www.focus-news.net/news/2018/11/21/2592991/sport-ledeni-kasove-otlozhiha-s-nyakolko-dni-sastezanieto-po-pluvane-vav-vodite-na-antarktida.html", "text": "Първото по рода си организирано състезание по плуване във водите на Антарктида беше отложено с няколко дни заради разпаднал се ледник и появилите се огромни парчета ледени късове на мястото на старта. Петър Стойчев заедно с още 15 състезатели от 9 държави, пети ден са на Седмия континент в очакване на плувния маратон с дължина 1 000 метра. \r\n„Добре сме, но в объркана ситуация. Не знам защо трябваше да ходим толкова далеч към южния полюс,но това решение на капитана и организационния комитет е малко странно. На работната среща, която имахме в Пунта Аренас ни беше съобщено, че там където отиваме е спокойно и във водата няма лед. Лично капитанът ни показа локацията, която е на 3072 километра от пристанището в Чили и в района на „ Съюз на ледниците” в Антарктида, но при пристигането ни се оказа , че се намираме в залив пълен с лед. Нещо като ледена каша . Абсолютно невъзможно за плуване. Всички, които отговарят за нашето състезание са добре запознати с района и бяха силно учудени , че според последните сателитни снимки там е чисто от към лед, но вероятно няколко часа преди нас се е разпаднал айсберг или ледник и е надробил водата. Според мен, можеше да не изминем толкова път и да попаднем в тази ситуация, но нищо вече не може да се направи. Със сигурност състезание ще има, в момента се правят нови изчисления за мястото на старта. Успях да измеря температурата на водата. Точно минус 1.4 градуса. На въздуха е минус 3.7 по Целзий, но постоянно духа силен вятър.    \r\nНа борда на кораба са пътували и наши изследователи, които са слезли на о.Ливингстън, където се намира българската полярна база, но за съжаление никой от другите пасажери не е успял да стъпи на брега. \r\n„Много ме хвана яд, че не ми дадоха да сляза и да разгледам базата. Видях я само от кораба. Имаше вълнение и лодките свалиха нашите специалисти, а мен не ме качиха. Било от съображение за сигурността ми. Вероятно са прави, но надали друг път ще имам този шанс. Българските изследователи са изключително позитивни и добри хора. По- приятно беше като имаше и още българи на кораба, но в крайна сметка за друго съм дошъл на другия край на света. Здрав съм, в добро настроение и чакам да кажат кога ще бъде състезанието. Красотата , която виждам като природа и айсберги не може да се опише. Невероятно място , пълно с живот под водата и пингвини на сушата. Поздрави на България !”, каза по сателитния телефон Петър Стойчев. \r\nВенцислав ДРАГОМАНОВ", "date": "2018.11.21", "title": "Спорт: Ледени късове отложиха с няколко дни състезанието по плуване във водите на Антарктида"}
{"url": "http://www.focus-news.net/news/2018/11/21/2592992/dokladchikat-na-saveta-na-evropa-za-ukrayna-dzhema-grozdanova-razgovarya-s-predsedatelya-na-varhovnata-rada-andrey-parubi.html", "text": "В рамките на посещението в Украйна 19 - 22 ноември 2018 г. в качеството си на докладчик на Съвета на Европа председателят на Комисията по външна политика Джема Грозданова се срещна с председателя на Върховната Рада на Украйна Андрей Паруби. Това съобщиха от пресцентъра на  Народното събрание . \r\nЗа няколко години Украйна направи много в областта на законодателството, свързано с борбата с корупцията и с децентрализацията на местната власт. Висока оценка получиха последните промени в Конституцията през 2016 г., които  са свързани с правосъдната реформа. Андрей Паруби информира, че приоритет в бюджета за 2019 г. са средствата за отбрана предвид външната заплаха за сигурността на страната. В Съвета на Европа мнозинството държави подкрепят санкциите срещу Русия след анексирането на Крим, други настояват за компромис, въпреки че тези действия представляват нарушаване на международното право.  \r\n„Украйна има подкрепата на международната общност и следва да има  самочувствието за извършване на промените,  свързани със сближаване на стандартите на Съвета на Европа и ЕС“, подчерта Джема Грозданова. Тя изрази надежда, че  предстоящите през 2019 г. президентски и парламентарни избори няма да забавят законодателния процес.  \r\nИзборът на Украйна за пълноправно членство в ЕС и НАТО е ясен. Очаква се това да бъде записано и в Конституцията на страната.", "date": "2018.11.21", "title": "Докладчикът на Съвета на Европа за Украйна Джема Грозданова разговаря с председателя на Върховната Рада Андрей Паруби"}
{"url": "http://www.focus-news.net/news/2018/11/21/2592993/arh-boyan-kolarov-zam-kmet-na-dobrich-vse-oshte-ne-sa-zapochni-realni-deynosti-po-pochistvane-na-dereto-na-reka-dobrichka-vapreki-sklyucheniya-dogovor-s-firma-izpalnitel.html", "text": "Все още не са започни реални дейности по почистване на дерето на река Добричка, въпреки сключения договор с фирма изпълнител. Това заяви зам.-кметът „Устройство на територията“ арх. Боян Коларов, предаде кореспондент на  Радио „Фокус” – Варна . Според зам.-кмета забавянето е от страна на фирмата изпълнител. „Все пак ние сме в контакт с него. Очакваме при първа възможност. Всъщност на него не му пречи да работи и когато вали. Той може да го прави. Тъй като парите никога не са достатъчни за истинско, изцяло почистване по цялата дължина на дерето, ние винаги, всяка година определяме критични участъци, върху които да се работи“, коментира арх. Коларов. Тази година такива участъци са дерето, което преминава през жилищните квартали „Балик“ – „Йовково“ (не е било почиствано през последните години и това сега дава отражение) и основната част от дерето, преминаваща по протежението на бул. „Русия“. Основно почистването ще бъде в закритите участъци. Те са мостът под бул. „Русия“, край Автогарата и хлебозавода в близост и района до Пожарната. По думите на кмета тези подземни участъци се почистват значително по-трудно и в предходни години са били пренебрегвани за сметка на други места.   \r\nЖулиета НИКОЛОВА", "date": "2018.11.21", "title": "Арх. Боян Коларов, зам.-кмет на Добрич: Все още не са започни реални дейности по почистване на дерето на река Добричка, въпреки сключения договор с фирма изпълнител"}
{"url": "http://www.focus-news.net/news/2018/11/21/2592995/plovdiv-obshtinata-predpriema-merki-za-podobryavane-na-kachestvoto-na-atmosferniya-vazduh-v-grada-s-proekt-za-14-miliona-leva.html", "text": "Общината предприема мерки за подобряване на качеството на атмосферния въздух в града с проект за 14 милиона лева, финансиран по ОП „Околна среда“. Това каза на пресконференция кметът на града инж. Иван Тотев, предаде репортер на  Радио „Фокус“ – Пловдив . „Стратегията на Община Пловдив за подобряване на качеството на атмосферния въздух, разработена с европейско финансиране, бе одобрена и ние може да направим следващата крачка - разписване на проект на стойност 14 милиона лева за изпълнение на мерките, които са припознати като фактори за подобряване на въздуха“, каза Тотев. Той уточни, че след проучвания и анализи са определени три мерки, които могат да бъдат финансирани и в които ще се намеси европейско финансиране. „Мерките са: внедряване на по-голям брой климатични системи в жилища, които към момента се отопляват с твърдо гориво, разширяване на системата и на газопреносната мрежа в Пловдив, за да може повече абонати да се възползват от тези услуги, както и внедряване на повече отоплителни системи на принципа на пелетите. Това са трите мерки с цел подобряване качеството на атмосферния въздух, които могат да бъдат финансирани. В проучванията се говореше и за четвърта възможна мярка  – поставяне на филтри на комините, като в резултат на направените анализи тази мярка отпадна“, посочи кметът Иван Тотев. \r\n Той коментира, че предоставените три възможности за борба срещу мръсния въздух са индивидуални за всеки битов абонат, в зависимост от това в кой район на града живее и какви са възможностите. „За да преценим оттук нататък какво следва и как точно Община Пловдив ще подготви своето проектно предложение, ние ще трябва да извършим и сериозна аналитична работа, а именно едно много задълбочено проучване  за необходимостите и възможностите за внедряване на всяка една от мерките. В следващите месеци Общината, със силите на районните администрации и отдел „Екология“, ще осъществи това проучване, на база на което ще подготвим проектното си предложение за изпълнение на мерките“, посочи още Тотев. Кметът на Пловдив коментира, че до настоящия момент Община Пловдив е свършила много работа в посока на подобряване на качеството на атмосферния въздух. „Имаме възможност да подготвим проектно предложение, в което бенефициенти са всички жители на града, нямащи възможност за оборудване на собствените си домове с уреди, които минимално замърсяват атмосферния въздух. Те вече ще могат да използват европейската солидарност“, добави кметът. \r\nТони МИХАЙЛОВ", "date": "2018.11.21", "title": "Пловдив: Общината предприема мерки за подобряване на качеството на атмосферния въздух в града с проект за 14 милиона лева"}
{"url": "http://www.focus-news.net/news/2018/11/21/2592996/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”.  Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/21/2592997/yambol-dvama-mazhe-sa-zadarzhani-za-krazhbata-na-1000-bali-seno-ot-stopanska-postroyka-v-zemlishteto-na-selo-voden.html", "text": "Двама мъже са задържани за кражбата на 1000 бали сено от стопанска постройка в землището на село Воден. Това съобщиха от  ОДМВР – Ямбол . Разследването е започнало на 20 ноември по сигнал, че за периода от лятото до момента от частен имот – стопанска постройка в землището на село Воден, чрез отключване на катинар е извършена кражба на около 1000 бали сено. При проверените бързи издирвателни мероприятия служителите на реда попадат в следите на двама мъже на 39 и 42 години, съпричастни към деянието. Двамата са задържани с полицейски заповеди за срок до 24 часа. Работата по случая продължава в рамките на образуваното досъдебно производство.", "date": "2018.11.21", "title": "Ямбол: Двама мъже са задържани за кражбата на 1000 бали сено от стопанска постройка в землището на село Воден"}
{"url": "http://www.focus-news.net/news/2018/11/21/2592982/tsvetan-tsvetanov-gerb-edinstvenata-institutsiya-davashta-balgarsko-grazhdanstvo-e-prezidentskata-a-dneshnoto-upravlenie-ima-volya-da-se-bori-s-vsyakakvi-koruptsionni-shemi.html", "text": "Единствената институция, даваща българско гражданство е президентската, а днешното управление има воля да се бори с всякакви корупционни схеми. Това каза председателят на ПГ на ГЕРБ Цветан Цветанов в лично обяснение след процедурата по начина на водене на Корнелия Нинова, която попита за европейското гражданство, предаде репортер на  Агенция \"Фокус\" .  \r\nДеница КИТАНОВА", "date": "2018.11.21", "title": "Цветан Цветанов, ГЕРБ: Единствената институция, даваща българско гражданство е президентската, а днешното управление има воля да се бори с всякакви корупционни схеми"}
{"url": "http://www.focus-news.net/news/2018/11/21/2592979/tsvetan-tsvetanov-gerb-protsedurata-po-balgarsko-grazhdanstvo-priklyuchva-s-ukaz-na-prezidentskata-institutsiya.html", "text": "Процедурата по българско гражданство приключва с указ на президентската институция. Това каза в дуплика председателят на ПГ на ГЕРБ Цветан Цветанов в отговор на репликата на лидера на БСП Корнелия Нинова, която го попита какво ще направи като член на УС на \"Европол\", за да информира страните в ЕС за пробива в европейската сигурност, който допуска правителството на Бойко Борисов, предаде репортер на  Агенция \"Фокус\" . \"Може би искате оставката на Илияна Йотова? Недейте, защото тя ще се появи като потенциален кандидат за председател на БСП\", обърна се Цветанов към Нинова. \r\n\"Г-жо Нинова, силата на днешното управление е, че има политическата воля да се бори с корупцията и всяко едно явление, което уронва авторитета на институциите. Силата на всяка една политическа партия е да прави разграничаване от народни представители, които имат повдигнати обвинения. Това, което е изключително важно да знаете, когато има политическа воля, са най-много атаките\", каза Цветанов.  \r\nДеница КИТАНОВА", "date": "2018.11.21", "title": "Цветан Цветанов, ГЕРБ: Процедурата по българско гражданство приключва с указ на президентската институция"}
{"url": "http://www.focus-news.net/news/2018/11/21/2593000/pregled-na-mezhdunarodnite-novini-do-13-chasa-agentsiya-fokus.html", "text": "САЩ наложиха санкции срещу шест физически лица и три организации от Русия за съдействието им в доставките на ирански петрол на сирийското правителство, предава  TACC . \r\nСъответната информация е обявена от Управлението по контрола над чуждестранните активи към Министерството на финансите на САЩ. Според американските власти е разкрита схема за доставка на иранаски петрол в Сирия чрез руски компании, заобикаляйки санкциите на САЩ. \r\nОсвен руските физически лица и компании, под рестрикциите на Вашингтон попадат и двама граждани на Иран, един ливанец, един иракчанин и един сириец, а също и регистрирана в Иран фирма. \r\n***  Австралия стана поредната страна, отхвърлила Глобалния пакт на ООН за миграцията, съобщава германският национален ежедневник  Die Welt , като подчертава, че с оглед твърдата линия на Канбера в бежанската политика решението не може да бъде определено като изненадващо.  \r\nАвстралийските власти аргументираха оттеглянето си от споразумението с мотива, че той може да доведе до насърчаване на незаконната миграция и съответно – до създаване на допълнителни трудности в борбата срещу трафика на хора. Пактът за миграцията не е в интерес на Австралия и е в разрез с политиката на правителството, обясни премиерът Скот Морисън. Именно той е един от архитектите на суровата миграционна политика на Австралия, чиито власти задържат търсещите убежище в лагери на тихоокеанските острови, припомнят от редакцията. \r\nМеждувременно списъкът на страните, отхвърлили спорния пакт на ООН, става все по-дълъг. От него вече се отказаха редица държави, включително САЩ, Полша, Унгария, Австрия и България.  \r\nВ Германия също се чуват редица аргументи срещу споразумението. Към настоящия момент официален Берлин подкрепя документа, който трябва да бъде подписан на специална конференция в Мароко, която ще се проведе на 10 и 11 декември. \r\nФедералният министър на здравеопазването на Германия Йенс Шпан, един от тримата претенденти за председателския пост в Християндемократическия съюз (ХДС), постави под съмнение необходимостта страната да подпише Глобалния пакт на ООН за миграцията. Той предложи въпросът да бъде гласуван на конгреса на партията в началото на декември, а идеята му бе подкрепена и от други политици от Съюза (ХДС/ХСС). Конгрсът на ХДС ще се проведе преди конференцията в Мароко. \r\n***  Говорителят на Кремъл Дмитрий Песков не вижда факти, които да доказват, че изборите за нов директор на Интерпол не са легитимни, предава  TACC . \r\n„Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков.  \r\nГоворителят на Кремъл все пак изрази съжаление, че кандидатът на Русия за поста Александър Прокопчук не оглави структурата. „Разбира се, жалко, че не победи нашият кандидат, но от друга страна, ако погледнем безпристрастно на редицата изявления от множество страни преди гласуването, ще видим, че натискът се оказа по-силен, това е очевидно“, коментира Песков. \r\nПодкрепяният от САЩ кандидат на Южна Корея Ким Йон-ян бе избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук. \r\n***  Комисарят по европейска политика за съседство и преговори за разширяване Йоханес Хан очаква солидно обяснение от министър-председателя на Унгария Виктор Орбан, ако бъде потвърдена информацията, че бившият македонски премиер Никола Груевски е получил убежище в страната, предава скопската електронна медия  A1 On . \r\n„Взимам под внимание информацията за решението на Унгария да предостави политическо убежище на Никола Груевски. Ако се потвърди, очаквам от Виктор Орбан обяснение за основанията за това\", написа австрийският политик в профила си в социалната мрежа „Туирът“, след като Груевски обяви, че Будапеща е удовлетворила молбата му за закрила. \r\n***  Министърът на отбраната Александър Вулин призова за промяна на отношението на официален Белград към съседните Македония и Черна гора, след като стана ясно, че двете страни са подкрепили косовското членство в Интерпол, предава белградската медия  B92 . \r\n„Призовавам президента Александър Вучич да промени отношенията си с Черна гора и Македония и да им покаже, че приятелството със Сърбия трябва да бъде спечелено\", заяви Вулин след гласуването, проведено на годишния конгрес в Дубай. \r\n„Черна гора и Македония подкрепи влизането на косовския наркокартел в Международната криминална полицията. Застанаха на странта на Косово, въпреки че са наясно с позицията на Сърбия“, подчерта военният министър на Белград. \r\n„След като не са имали смелостта да гласуват против, те показват, че не ги е грижа за какво мисли Сърбия и чувства\", коментира министър на отбраната  на западната ни съседка.  \r\n„Черна гора и Македония гласуваха за Косово, те гласуваха срещу Сърбия. Гласовете им не са се променили решението на Събранието на Интерпол, но трябва да промени отношението на Сърбия към тях. В лицето на правителствата на Черна гора и Македония Вучич няма  искрени събеседници, Сърбия няма приятели\" , заяви още Вулин. \r\n***  Гражданите на Гърция са песимистично настроени за състоянието, в което се намира страната им. Това показва проучване, цитирано от водещия атински ежедневник  Kathimerini . \r\nРезултатите от анкетата показват, че според 74% от гърците ситуацията в родината им се влошава, а едва 17 на сто от гражданите на южната ни съседка са уверени, че страната прави стъпки в правилната посока. За седем на сто от респондентите Атина не води нито добра, нито лоша политика.  \r\nНа въпроса как оценяват това, което се случва в Гърция понастоящем, 22% отбелязват, че изпитват разочарование, 21% - гняв, а 19% - безпокойство. Около 84% от участниците в анкетата заявяват, че са недоволни от начина, по който правителството се справя с проблемите на страната, а 76% не са доволни от начина, по който опозицията отговаря на същите ключови въпроси. \r\nСпоред 43% от участвалите в проучването лидерът на опозиционната „Нова демокрация“ Кириякос Мицотакис е най-подходящ за премиерския пост, докато 25% са на мнение, че Ципрас е по-удачният избор. Останалите твърдят, че нито един от двамата не е добър за поста. \r\n***  Силна детонация разтърси Терминал 1 на летище Кьолн-Бон в Германия, последвана от стрелба. За щастие случилото се в нощта срещу сряда е просто антитерористично учение на полицейските спецчасти, пише националният ежедневник  Die Frankfurter Allgemeine Zeitung . \r\nСценарият му е разработен на база терористичните атаки в Белгия и Франция, и според германските власти е бил много реалистичен – никой от задействаните в ученията не е бил наясно с това какво следва по план.  \r\nЗа какво става въпрос? Тежко въоръжени терористи стрелят по пасажери, уплашени хора крещят, има ранени и дори убити. Полицейските служители, пристигнали първи на място, действат бързо и ефективно, и в рамките на няколко минути успяват да прекратят нападението. „Всички нарушители са неутрализирани“, е изречението, което представителите на германските спецчасти чуват в слушалките от главния треньор в ученията. \r\nВ най-големия тест в борбата срещу тероризма, правен някога в Германия, са били задействани около хиляди полицейски служители. Въпреки че според властите понастоящем няма конкретни индикации за плановете за атака, такъв сценарий би бил възможен по всяко време с оглед на увеличената рискова ситуация в Германия. „Важно е да сме готови в случай на истинска атака да направим възможно най-доброто\", подчерта ръководителят на Дирекция „Федерална полиция\" в Санкт Августин, провинция Северен Рейн-Вестфалия - Волфганг Вурм. \r\n***", "date": "2018.11.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/21/2593002/tsonko-filipov-uchitel-byah-uchenik-na-17-g-denyat-beshe-sryada-14-yuni-1944-g-uspyah-da-spasya-dvama-voynitsi-v-lodkata-si-s-koyato-byah-izlyazal-v-dunav-za-da-se-gotvya-za-pohod.html", "text": "Бях ученик на 17 г., денят беше сряда - 14 юни 1944 г., успях да спася двама войници в лодката си, с която бях излязъл в Дунав, за да се готвя за поход. Това каза 92-годишният учител Цонко Филипов, който беше награден за спасяването на живота на двама войници по времето на Втората световна война, предаде репортер на  Агенция „Фокус“ . „Това се случи край Ново село, видинско. Бях ученик на 17 години. По това време съм на село във ваканция. Имах лодка, с която излизах и се готвех, за да участвам в похода \"Силистра\". Плавам и гледам кораб се натъкна на мина, която го изхвърли на горе и после той започна да потъва. Аз виждам, че корабът е във въздуха и си казвам, да не би да сънувам. Успях да спася двама войници. Спасих ги, но ме питайте как. Бях с вълнени дрехи и те бяха с такива, ако падна във водата, няма да мога да изплувам и да ги извадя, защото дрехите ще се напоят и ще тежат. Дърпах ги, спасих ги в лодката“, разказа той. Петър Филипов обясни, че след това повече от 5-6 години се е виждал само коминът на кораба, докато се е изтеглил.  \r\nПетър Филипов обясни, че по професия е учител и през целия си живот е преподавал. Според него на днешните учители им липсва възпитание. „Както за учителите, така и за учениците. Не може учителката да минава по „Пиротска“ и да гледа през голямото междучасие всички ученици с цигара, особено с момичета. Отидох да видя училищния двор, няма никой, игрищата празни. Къде е възпитанието? Предлагам на Министерството да започне възпитание от учителите. Как ще пуши учителят пред учениците. Аз съм бил през целия си живот учител. Роден съм през 1927 г. в Ново село във видинско“, разказа още 92-годишният учител. \r\nДаяна ДЮЛГЕРОВА", "date": "2018.11.21", "title": "Цонко Филипов, учител: Бях ученик на 17 г., денят беше сряда - 14 юни 1944 г., успях да спася двама войници в лодката си, с която бях излязъл в Дунав, за да се готвя за поход"}
{"url": "http://www.focus-news.net/news/2018/11/21/2593004/kyustendil-administrativniyat-sad-otmeni-iztsyalo-dve-naredbi-na-obshtina-nevestino.html", "text": "Административният съд в Кюстендил отмени изцяло две наредби на Община Невестино. Това съобщиха за  Радио „Фокус” – Кюстендил  от пресцентъра на Административния съд. Тричленен състав е разгледал образуваните административни дела по искане на Окръжна прокуратура. Отменена е наредбата за преместваеми обекти, за рекламни, информационни и декоративно – монументални елементи на територията на община Невестино, както и наредбата за определяне и администриране на местните такси и цени на услугите. В мотивите си съдът излага доводи за съществено нарушение на административно производствените правила по приемане на двете наредби. Решенията подлежат на обжалване пред Върховния административен съд в срок от 14 дни.  Отменени са и текстове от наредбата  за реда за придобиване, управление и разпореждане с общинско имущество в община Невестино. \r\nВенцеслав ИЛЧЕВ", "date": "2018.11.21", "title": "Кюстендил: Административният съд отмени изцяло две наредби на Община Невестино"}
{"url": "http://www.focus-news.net/news/2018/11/21/2592981/korneliya-ninova-bsp-evropeyskiyat-chovek-tsvetanov-shte-informira-li-evropol-shte-iztriete-li-petnoto-ot-litseto-na-balgariya-i-kakva-otgovornost-shte-ponese-malkiya-vi-koalitsionen-partnyor.html", "text": "\"Европейският човек\" Цветанов ще информира ли \"Европол\", ще изтриете ли петното от лицето на България и каква отговорност ще понесе малкия ви коалиционен партньор. Това каза лидерът на БСП Корнелия Нинова в процедура по начина на водене, предаде репортер на  Агенция \"Фокус\" . \r\n\"Моля, да упражните текстовете на правилника и да помолите г-н Цветанов да ми отговори на репликата, тъй като не го направи. Тя беше въпрос подкрепя ли правителстото политика, в която се продават паспорти и българско гражданство и се нанася удар по европейската сигурност\", каза Нинова. Тя настоя за отговор от \"уж европейската партия\". \r\nДеница КИТАНОВА", "date": "2018.11.21", "title": "Корнелия Нинова, БСП: \"Европейският човек\" Цветанов ще информира ли \"Европол\", ще изтриете ли петното от лицето на България и каква отговорност ще понесе малкия ви коалиционен партньор"}
{"url": "http://www.focus-news.net/news/2018/11/21/2592994/tass-spored-kremal-izborite-za-nov-direktor-na-interpol-sa-legitimni.html", "text": "Говорителят на Кремъл Дмитрий Песков не вижда факти, които да доказват, че изборите за нов директор на Интерпол не са легитимни, предава  TACC . \r\n„Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков.  \r\nГоворителят на Кремъл все пак изрази съжаление, че кандидатът на Русия за поста Александър Прокопчук не оглави структурата. „Разбира се, жалко, че не победи нашият кандидат, но от друга страна, ако погледнем безпристрастно на редицата изявления от множество страни преди гласуването, ще видим, че натискът се оказа по-силен, това е очевидно“, коментира Песков. \r\nПодкрепяният от САЩ кандидат на Южна Корея Ким Йон-ян бе избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук.  Тереза Герова", "date": "2018.11.21", "title": "ТАСС: Според Кремъл изборите за нов директор на Интерпол са легитимни"}
{"url": "http://www.focus-news.net/news/2018/11/21/2593005/parlamentat-prie-ostavkata-na-vitsepremiera-valeri-simeonov-i-izbra-mariyana-nikolova-na-negovo-myasto.html", "text": "Със 116 гласа \"за\", 62 \"против\" и без \"въздържали се\" парламентът прие оставката на вицепремиера Валери Симеонов и избра Марияна Николова на негово място, предаде репортер на  Агенция „Фокус“ . Проекторешението бе внесено в деловодството на парламента от премиера Бойко Борисов. Валери Симеонов подаде оставка на 16 ноември – след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“. Оставката на Симеонов ще е петата в кабинета „Борисов“ 3 след тази на министрите Николай Петров, Николай Нанков, Валентин Радев и Ивайло Московски. \r\nДеница КИТАНОВА", "date": "2018.11.21", "title": "Парламентът прие оставката на вицепремиера Валери Симеонов и избра Марияна Николова на негово място"}
{"url": "http://www.focus-news.net/news/2018/11/21/2593006/dobrich-v-hudozhestvenata-galeriya-shte-bade-predstavena-izlozhbata-dushevni-peyzazhi.html", "text": "Художествената галерия представя изложбата „Душевни пейзажи“. Официалното откриване в 17.00 часа, предаде кореспондент на  Радио „Фокус” – Варна . „Душевни пейзажи“ включва рисунки и живопис на художничката Велина Христова. Авторката представя около четиридесет творби, рисувани в последните три години. Сред живописта, графиката и рисунката преобладават пейзажи, свързани с морето и с вътрешния духовен свят на човека.  \r\nВелина Христова е родена на 8 ноември 1970 г. в Пловдив. Завършила е Национална художествена академия през 1999 г. в София, специалност „Приложна графика и плакат“ при проф. И. Газдов. Работи като учител  в  СУ „Св. Климент Охридски“ - Добрич. Участва в общи изложби, пленери и симпозиуми в страната и чужбина. \r\nЖулиета НИКОЛОВА", "date": "2018.11.21", "title": "Добрич: В Художествената галерия ще бъде представена изложбата „Душевни пейзажи“"}
{"url": "http://www.focus-news.net/news/2018/11/21/2593007/mariyana-nikolova-polozhi-kletva-kato-vitsepremier-pred-narodnoto-sabranie.html", "text": "След като парламентът избра Марияна Николова на мястото на Валери Симеонов като вицепремиер по икономическата и демографската политика, тя положи клетва пред Народното събрание, предаде репортер на  Агенция „Фокус“ .  Коя е Марияна Николова? \r\nМарияна Николова е родена на 16 септември 1975 г. Завършила е „Публична администрация и административни практики“ и „Право“ в СУ „Свети Климент Охридски“. Вписана е в Софийска адвокатска колегия. Има редица обучения и специализации в страни-членки на ЕС - Германия,  Австрия и Великобритания.  Работила е в „Топлофикация“ АД като юрисконсулт. Заемала е различни експертни длъжности в Министерството на държавната администрация и административната реформа. \r\nРаботи като директор на Дирекция „Правнонормативна дейност“ в МЗХ.  През 2014 г.  става член на Управителният съвет на Държавен фонд „Земеделие”. През 2015 г. работи като държавен експерт в Държавна агенция за метрологичен и технически надзор. От 2015 до 2017 г. е ръководител на отдел „Договорно-правен и правна защита” в НЕК.  Професионалната й кариера я отвежда и в Държавната агенция за метрология и технически надзор към Министерство на икономиката. Преподавател е по структура на администрацията и административен процес в Института по публична администрация към МС. От май 2017 г. е началник на политическия кабинет на заместник-министър председателя по икономическата и демографската политика Валери Симеонов. \r\nВладее свободно френски и английски език. \r\nДеница Китанова", "date": "2018.11.21", "title": "Марияна Николова положи клетва като вицепремиер пред Народното събрание"}
{"url": "http://www.focus-news.net/news/2018/11/21/2593008/rabotodatelskite-organizatsii-ochakvat-rast-na-srednata-rabotna-zaplata-i-prez-2019-g.html", "text": "Работодателските организации очакват ръст на средната работна заплата и през 2019 г. Това съобщи председателят на КРИБ Кирил Домусчиев на брифинг в Министерския съвет след среща на синдикалните и работодателските организации при премиера Бойко Борисов, предаде репортер на  Агенция „Фокус“ .   \r\nВицепремиерът Томислав Дончев коментира, че съществените въпроси не трябва да се коментират само от политическите партии, а във формат тристранно сътрудничество. „По тази причина по покана на премира Борисов днес се състоя среща, на която бяха обсъдени всички социално-икономически въпроси – доходите в публичния и частния сектор, мерките, които трябва да предприеме държавата, за да гарантира на бизнеса работна сила, теми в сферата на енергетиката, които останаха недоразвити и ще има среща и другата седмица“, посочи Дончев. \r\nПредседателят на КРИБ Кирил Домусчиев посочи, че такива срещи трябва да се правят, защото и работодателите, и синдикатите са важни за държавата. „Много е важно диалогът да дава решения за добро развитие на икономиката, защото когато икономиката е добре, има по-добро заплащане за нашите служители. През последните две години имаме двуцифрен ръст на средната работна заплата. Очакваме тази тенденция да се запази и през следващата година – в това се обединихме всички работодателски организации. Това означава, че заплатите в предприятията, в които има добра добавена стойност, ще растат значително. Но ще растат заплатите на специалистите, на хората, които искат да работят, на тези, които имат необходимите знания и умения. И продължаваме да считаме, че основният проблем в България за още по-значителен ръст в заплащането е образованието. Затова е продължим да натискаме за подобрение в образователната система и в квалификацията на нашите кадри. Защото когато имат един добър специалист, ти нямаш проблем да му дадеш и по-висока заплата“, заяви Домусчиев. Той посочи, че най-големите опасения на работодателите са протестите в страната, които блокират ключови пътища.  \r\nЦветилена СИМЕОНОВА", "date": "2018.11.21", "title": "Работодателските организации очакват ръст на средната работна заплата и през 2019 г."}
{"url": "http://www.focus-news.net/news/2018/11/21/2593010/makfaks-makedoniya-navarshvat-se-23-godini-ot-podpisvaneto-na-deytanskoto-sporazumenie.html", "text": "Навършват се 23 години от подписването на Дейтънското споразумение, с което се слага край на войната в една от бившите републики на някогашната Съюзна федерална република Югославия и се създава Босна и Хергецовина, припомня македонската информационна агенция  „Макфакс“ . \r\nСпоразумението има 12 приложения, в които се урежда конституционния и правния ред на страната, съставена от два ентитета. Документът е подписван в американската база Райт Петерсън в Дейтън от тогавашните президенти на Сърбия Слободан Милошевич, на Република Босна и Херцеговина - Алия Изетбегович, и на Хърватия Франьо Туджман. Споразумението е парафирано в присъствието на тогавашния държавен секретар на САЩ Уорън Кристофър, а освен него, основни американски посредници бяха Ричард Холбрук и генерал Уесли Кларк. \r\nОфициалната церемония по подписването на Дейтънското споразумение се състоя на 14 декември 1995 г. в Елисейския дворец в Париж. Тереза Герова", "date": "2018.11.21", "title": "„Макфакс“ (Македония): Навършват се 23 години от подписването на Дейтънското споразумение"}
{"url": "http://www.focus-news.net/news/2018/11/21/2592998/a1-on-makedoniya-yohanes-han-ochakva-obyasnenie-ot-ungariya-za-predostavyaneto-na-ubezhishte-na-nikola-gruevski.html", "text": "Комисарят по европейска политика за съседство и преговори за разширяване Йоханес Хан очаква солидно обяснение от министър-председателя на Унгария Виктор Орбан, ако бъде потвърдена информацията, че бившият македонски премиер Никола Груевски е получил убежище в страната, предава скопската електронна медия  A1 On . \r\n„Взимам под внимание информацията за решението на Унгария да предостави политическо убежище на Никола Груевски. Ако се потвърди, очаквам от Виктор Орбан обяснение за основанията за това\", написа австрийският политик в профила си в социалната мрежа „Туирът“, след като Груевски обяви, че Будапеща е удовлетворила молбата му за закрила.  Тереза Герова", "date": "2018.11.21", "title": "A1 On (Македония): Йоханес Хан очаква обяснение от Унгария за предоставянето на убежище на Никола Груевски"}
{"url": "http://www.focus-news.net/news/2018/11/21/2592999/yordan-tsonev-dps-shte-prodalzhi-sas-sashtoto-no-v-po-golemi-dozi.html", "text": "ДПС ще продължи със същото, но в по-големи дози. Това каза народният представител от ПГ на ДПС Йордан Цонев по време на дебатите по оставката на вицепремиера Валери Симеонов, предаде репортер на  Агенция \"Фокус\" . \"ДПС има от първия ден едно искане и то е националистите да не бъдат във властта\", каза Цонев. По думите му след оставката на вицепремиера Валери Симеонов управляващите ще получат от ДПС от същото в по-големи дози. \"Ние ще продължим да се борим срещу този модел на управление\", каза още Цонев и посочи, че Движението ще използва всички демократични методи.  \r\nПо думите му този дебат показва, че кризата не само, че не е отминала и не е в този проблем, а че управляващите изобщо нямат визия за това, което се случва. \"Уважаеми колеги от ГЕРБ, днешният дебат и словото на председателя на ПГ показва, че не разбирате, че не може да управлявате повече в този формат с този коалиционен партньор. Вие не разбирате, че вашият прочит на успехите не е този на опозицията, но най-лошото е, че не е прочитът на обществото. Никой няма да даде кредит на доверие и презареждане на тази коалиция. Съставихте я в името на стабилността на страната – има ли един, който може да си вдигне ръката и да потвърди, че страната е стабилна в момента в тази коалиция? Четете историята, гледайте я, анализирайте я. Това, което се случва, не е изолирано, то не се случва за първи път. От последните 10 години няма изкаран един мандат и всеки завършва с протести, независимо кой управлява\", коментира Цонев. \"Не ви ли светва някаква лампа, че всички тук трябва нещо да променим. Този прочит, който направихте днес, не е нито в полза на ГЕРБ, нито на дясната, нито на лявата, нито на средната част на залата. Каква стабилност е това от сутрин до вечер управлението да се занимава със себе си, някого да „заключват“ вчера в премиерския кабинет, за да се разберат по между си, да не се карат. За какво са караниците? За програма ли? Няма никакъв рестарт, казвам го от името на цялата на ПГ на ДПС. Нищо няма да се промени с тази оставка. Изборите са онзи инструмент, с който се презарежда системата\", каза още Йордан Цонев.", "date": "2018.11.21", "title": "Йордан Цонев: ДПС ще продължи със същото, но в по-големи дози"}
{"url": "http://www.focus-news.net/news/2018/11/21/2593011/varna-sluzhitelite-ot-pristanishte-zapad-organizirat-protesten-miting-v-zashtita-na-trudovite-sotsialnite-i-grazhdanskite-si-prava.html", "text": "Работниците и служителите от Пристанище „Запад ще проведат протестен митинг в защита на трудовите, социалните и гражданските си права. Това съобщиха за  Радио „Фокус“ – Варна  от Регионалния съвет на КНСБ във Варна. Протестът ще се състои на 22 ноември от 12.00 часа пред административната сграда на пристанището. Междувременно от пресцентъра на „Пристанище Варна“ изпратиха информация до медиите, в която се посочва, че основното месечно заплащане на работещите е увеличено с 20% през последните две години.  \r\nСчитано от 1 януари догодина предстои поредно увеличение средно с около 5% за работещите над 1 500 души, както и разговори за допълнително увеличение на възнагражденията на инженерния и средния ръководен състав. Средното основно месечно възнаграждение възлиза на 1 288 лева, вариращо в двата терминала, оперирани от дружеството – 1 387 лева за Пристанищен терминал „Варна – Запад\" и 1 159 лева за Пристанищен терминал „Варна – Изток\". 1 680 лева е средното основно месечно заплащане на нормените работници в Пристанищен терминал „Варна – Запад\", определящо се от изработеното – докери, кранисти, водачи на МПС и други, посочват от пресцентъра на пристанището. Под рамките на средното ниво на възнагражденията в дружеството получават единствено заетите в административните му отдели. Към основната си заплата, работещите получават допълните възнаграждения по „Социален пакет“ – около 4 000 лева годишно, включващ – ваучери за храна, средства за закупуване на лекарства, допълнителни регулярни възнаграждения при добри експлоатационни резултати и други. По социалната програма всички служители и работници на държавния оператор ще получат и 1 300 лева за коледно-новогодишните празници. \r\nМарияна ВАЛЕНТИНОВА", "date": "2018.11.21", "title": "Варна: Служителите от Пристанище „Запад“ организират протестен митинг в защита на трудовите, социалните и гражданските си права"}
{"url": "http://www.focus-news.net/news/2018/11/21/2593012/martin-mitev-obshtina-veliko-tarnovo-pochistvaneto-na-pametnitsite-v-grada-obedinyava-grazhdanite-obshtinata-kulturnite-i-obrazovatelni-institutsii.html", "text": "Инициативата за почистването на паметници на видни българи в града обединява гражданите, Общината, културните и образователни институции. Това обясни в ефира на  Радио „Фокус“ – Велико Търново  един от нейните създатели Мартин Митев, служител в Дирекция „Култура“ в Община Велико Търново. Преди броени дни той и неговия приятел Георги Кръстев, преподавател във ВТУ, почистиха монумента на Петко Славейков, поправиха оградата и премахнаха бурени. „Това беше една изцяло гражданска инициатива. Тя бе подтикната от желанието ни да покажем на великотърновци едно отношение, което според нас, всички трябва да имаме към паметниците“, коментира Мартин. Той уточни, че дейностите са били съгласувани с Общината и Регионалния исторически музей. Благородната кауза продължиха деца от ОУ „П. Р. Славейков“, които поднесоха цветя на паметника. Това направиха и представители на Общината и служители на Регионалната библиотека. „Всичко се нареди случайно, но с много добър край“, каза още Митев. \r\nЛуиза ТРАНЧЕВА", "date": "2018.11.21", "title": "Мартин Митев, Община Велико Търново: Почистването на паметниците в града обединява гражданите, Общината, културните и образователни институции"}
{"url": "http://www.focus-news.net/news/2018/11/21/2593013/proekt-na-balgarskite-voennomorski-sili-e-odobren-kato-prioriteten-za-otbranitelnite-sposobnosti-na-evropeyskiya-sayuz.html", "text": "На заседание на Съвета „Външни работи/Отбрана“ на Европейския съюз (ЕС), което се проведе на 19 и 20 ноември в Брюксел беше одобрен нов, втори пакет с проекти по инициативата на ЕС „Постоянно структурирано сътрудничество” (PESCO). Това съобщиха от пресцентъра на  Военноморските сили . За участие в новия пакет бяха селектирани общо седемнадесет проекта, като сред тях намери място и българското предложение за създаване на „Модулен елемент за бързо развръщане за подводни интервенции“ (Deployable Modular Underwater Intervention Capability Package – DIVEPACK). Проектът е разработен от Военноморските сили и е оценен като приоритетен за изграждането на отбранителните способности на ЕС. Освен България, като координатор на проекта, в него участват също Гърция и Франция, а Италия и Полша се присъединиха със статут на наблюдатели. \r\nПроектът предвижда изграждането на специализиран модулен елемент за осигуряване на пълния спектър от отбранителни операции за подводни интервенции в експедиционен формат, с изключение на мисии и задачи на силите за специални операции. Същият ще включва широк набор от водолазно оборудване и безпилотни подводни апарати, както и съответната експертиза (водолази и оператори), в единен пакет от оперативно съвместими способности организирани на компонентен принцип.  \r\nИновативната концепция на DIVEPACK, както и отворена му архитектура ще подобри възможностите за бърз и фокусиран отговор и гъвкав подход в широк спектър от сценарии, както на море така и във вътрешни водни басейни, в рамките на мисии и операции по линия на Общата политика за сигурност и отбрана на Европейския съюз.", "date": "2018.11.21", "title": "Проект на Българските Военноморски сили е одобрен като приоритетен за отбранителните способности на Европейския съюз"}
{"url": "http://www.focus-news.net/news/2018/11/21/2593016/miroslav-yanchev-kmet-na-zlatograd-na-praznika-na-grada-pochitame-vsichki-geroi-dali-zhivota-si-za-da-mozhe-dnes-da-rabotim-mislim-i-se-izrazyavame-svobodno.html", "text": "„Всички златоградчани чувстваме 21 ноември като най-специалния ден, въпреки че културния календар на Общината е осеян с много празници и много поводи за веселие. Днешният ден е специален, защото честваме 106 години свобода. Почитаме подвига и саможертвата на всички знайни и незнайни герои, които са жертвали своя живот, за да може днес наистина да мислим, да се изразяваме да работим свободно“. Това каза за  Радио „Фокус“ – Смолян  кметът на Златоград Мирослав Янчев в деня, който най-южния град отбелязва 106 години от Освобождението на Златоградския край. Той отбеляза, че денят ще бъде почетен с тържествена сесия на Общинския съвет от 15.30 часа. От 16.30 часа ще има поднасяне на венци и цветя на паметниците в Златоград, а в 17.15 часа ще се проведе тържествената проверка-заря, която се провежда традиционно за празника на града. \r\nМирослав Янчев поздрави всички свои съграждани по случай 106 години от освобождението от османско владичество и им пожела повече оптимизъм и вяра в това, което се прави. „Убеден съм, че удовлетворението от делата ни ще бъде полезно за всички тях и признателност за нас, защото без работата в екип няма как да се случат нещата. Желая на всички здраве и успехи!“, каза още кметът на Златоград. \r\nНели ГЕРГЬОВСКА", "date": "2018.11.21", "title": "Мирослав Янчев, кмет на Златоград: На празника на града почитаме всички герои, дали живота си, за да може днес да работим, мислим и се изразяваме свободно"}
{"url": "http://www.focus-news.net/news/2018/11/21/2593017/blagoevgrad-intenziven-e-trafikat-na-gkpp-kulata-za-tovarni-avtomobili.html", "text": "Интензивен е трафикът на ГКПП „Кулата“ за товарни автомобили. Това съобщиха за  Радио „Фокус“ - Пирин  от ГД „Гранична полиция“. Без забавяне се осъществява преминаването през  ГКПП „Илинден“. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.11.21", "title": "Благоевград: Интензивен е трафикът на ГКПП „Кулата“ за товарни автомобили"}
{"url": "http://www.focus-news.net/news/2018/11/21/2593019/plamen-dimitrov-knsb-ochakvame-dvutsifren-rast-na-srednata-rabotna-zaplata-dogodina-s-12-15.html", "text": "Очакваме двуцифрен ръст на средната работна заплата догодина с 12-15%. Това каза председателят на КНСБ Пламен Димитров на брифинг в Министерски съвет след среща на синдикалните и работодателските организации при премиера Бойко Борисов, предаде репортер на  Агенция „Фокус“ .   \r\n„Моят прочит на днешната среща при премиера е, че това всъщност е опит икономически активното население с властта заедно да се опитат да погледнат какво трябва да бъде направено през следващата година. И да се адресират най-тежките проблеми, които хората поставят. Факт е, че има нужда тази тенденция на двуцифрен ръст на доходите да бъде продължена, затвърдена и гарантирана през следващата година“, каза още Димитров. \r\nТой посочи, че 78% от работещите са в частния сектор. „Така че добрите новини в бюджета за увеличението на доходите касаят 1/6 от работещите Българи. От тази гледна точка подчертах, че двуцифреният ръст на средната работна заплата – 12-15% за следващата година по наши разчети, би трябвало да даде отговор на два въпроса – доколко справедливо разпределяме допълнителния растеж на БВП, който очакваме следващата година, и как реагираме на растящите цени на основни стоки и услуги. Това иска българският работник да чуе и смятам, че посланието е общо – до фирмите и предприятията  да достигне не само посланието, но и реалната договореност за по-високи заплати“, коментира Димитров. \r\nПредседателят на КНСБ посочи, че другата тема, която е била коментирана по време на срещата, е липсата на кадри на пазара на труда. „Това е една инициатива, която ние сложихме на масата преди време – заедно с бизнеса и правителството да потърсим начин как трайно да привлечем няколко десетки хиляди работещи българи, които живеят в момента в Молдова и Украйна. Чухме коментари, че ще внасяме обрано цигани от там, но това не е вярно“, каза още Димитров. \r\nЦветилена СИМЕОНОВА", "date": "2018.11.21", "title": "Пламен Димитров, КНСБ: Очакваме двуцифрен ръст на средната работна заплата догодина с 12-15%"}
{"url": "http://www.focus-news.net/news/2018/11/21/2593018/vitsepremierat-krasimir-karakachanov-imame-problemi-vchera-sme-si-govorili-chetiri-chasa-rezultatat-e-lipsata-na-ataka-v-zala.html", "text": "Имаме проблеми, вчера сме си говорили четири часа, резултатът е липсата на „Атака“ в зала. Това каза пред журналисти вицепремиерът Красимир Каракачанов, предаде репортер на  Агенция „Фокус“ . \r\n„Защо, питайте тях“, каза Каракачанов. Той обясни, че всяка партия в коалицията има право да оттегли вицепремиер, министър, или друг член на изпълнителната власт и да го замени с предложение, което направи. „Защо г-н Сидеров не дойде в парламента днес, този въпрос към него“, коментира Каракачанов и допълни, че въпросът за неговата оставка творчески или не, не е поставян.  По думите му мнението на ВМРО е че в Парламентарната група на \"Обединени патриоти\" да има минимум сътресения. „Няма да променяме формата на ръководството на групата“, коментира Каракачанов.  \r\nОтносно това дали Сидеров иска да е водач на листата на евроизборите, вицепремиерът заяви, че това е интересна теза. „Не е задал въпроса така. Той зададе въпроса по следния начин на Симеонов: „Ще бъдем ли заедно на евроизборите\", тъй като Симеонов каза, че след толкова много оплюване от негова страна, трябва да говори с партията си. Персонално не е обсъждано“, добави вицепремиерът.  \r\nКаракачанов коментира и днешните дебати в зала по оставката на вицепремиера Валери Симеонов: „Българският парламент за пореден път стана жертва на вътрешнопартийните битки в БСП. На Нинова й е ясно, че ако не държи хард тон и не се опитва всеки ден да сваля властта, ще я свалят нейните хора в партията, защото има огромна опозиция срещу нея“. \r\nДеница КИТАНОВА", "date": "2018.11.21", "title": "Вицепремиерът Красимир Каракачанов: Имаме проблеми, вчера сме си говорили четири часа, резултатът е липсата на „Атака“ в зала"}
{"url": "http://www.focus-news.net/news/2018/11/21/2593021/predsedatelyat-na-bsp-sofiya-kaloyan-pargov-kam-sayuza-na-pisatelite-vie-branite-balgarskiya-duh.html", "text": "Калоян Паргов бе сред официалните гости на честването на 105-ата годишнина от създаването на Съюза на българските писатели в НДК. Председателят на БСП - София поздрави творците, събрани в една организация, която до ден-днешен продължава да брани българския дух. Това съобщиха от пресцентъра на  БСП - София . На тържеството присъстваха президентът на България Румен Радев, председателят на БСП Корнелия Нинова, бившият министър на културата Георги Йорданов, доайенът на перото Анжел Вагенщайн и много други български писатели и поети. \r\n\"Вие сте истински летописци на времето, в което живеем, на българската история и култура\", пише Калоян Паргов в поздравителния си адрес до председателя на Съюза на българските писатели Боян Ангелов. „В хилядолетната ни история българската литературна общност се вписва със своя достойна 105-годишна биография, която ни дава пълното основание да се поклоним и с признателност да отдадем заслуженото внимание към самобитните индивидуалности, събрани и днес в най-старата авторитетна писателска организация у нас. За съжаление, литературата днес не е сред най-обичаните, ухажвани и обгрижени деца в семейството на българската култура, но тя и при тези условия е израз на усилията да се съхрани българският дух, да бъде основен автор на страниците, описали народните страдания и съдбините на отечеството ни и в години на подем, и в периоди на трагични обстоятелства. Ние и затова правим проекти за нова Визия за България, за каузата България, за да оставим свой почерк и заедно с Вас да покажем, че всяко време си има и своята алтернатива\", посочи той.", "date": "2018.11.21", "title": "Председателят на БСП - София Калоян Паргов към Съюза на писателите: Вие браните българския дух"}
{"url": "http://www.focus-news.net/news/2018/11/21/2593001/vitsepremierat-krasimir-karakachanov-tselta-na-teatara-na-bsp-ne-beshe-da-se-obsadi-kandidaturata-na-mariyana-nikolova-a-da-se-obarne-debatat-kato-vot-na-nedoverie-kam-kabineta.html", "text": "Целта на театъра на БСП не беше да се направи обсъждане на кандидатурата на Марияна Николова, а да се обърне дебатът като вот на недоверие към кабинета. Това каза вицепремиерът Красимир Каракачанов по време на дебатите по оставката на вицепремиера Валери Симеонов, предаде репортер на  Агенция \"Фокус\" . \r\n\"Днес нямаше никакъв дебат по темата за оставката на Валери Симеонов като вицепремиер. За мое най-голямо учудване нямаше нито един въпрос към Марияна Николова\", подчерта Каракачанов.  \r\nПо думите му е факт, че доходите на българските граждани се вдигат според възможностите на бюджета. \"10% на държавните служители, от миналата година заплатите на военните, учителите, полицаите. Средства за модернизация на Българската армия, средства за нови превозни средства на полицията. Когато говорихте за престъпността, пропуснахте да кажете, че тези над 1000 души полицаи, със своята работа, доведоха до резултати в борбата с битовата престъпност. Да, не са резултатите, които всички ние очакваме, но те са видими. Не може да отречете, че това правителство, колкото и да не го харесвате, направи всичко възможно, за да повишава доходите\", допълни още Каракачанов.  \r\nПо отношение на протестите, Красимир Каракачанов заяви, че няма да говори колко са били протестиращите, нито кой финансира агитките. \"Няма да кажа или всъщност ще кажа - от БСП в Стара Загора раздадохте листовки на протестиращите. Факт е, че в обществото има недоволство. Недоволството на част от обществото е може би заради темпът, с който се променят нещата, но уважаеми колеги, всеки един трябва да бъде честен пред своите избиратели и да кажем - няма как да искаш германски заплати, а да работиш като в Анадола през миналия век. Няма как да стане\", подчерта още Каракачанов.  \r\nТой заяви, че Валери Симеонов си е подал сам оставката. \"Никой не го е заключвал в никакъв кабинет, никой не го е принуждавал. Г-н Симеонов прецени, че в тази ситуация е по-добре да си подаде оставката\", допълни още Каракачанов и обясни, че БСП има вътрешни проблеми и на банките има депутати, които искат да сменят лидера на партията. \"Ако бях на ваше място,щеше да ме е срам да говоря за протести, защото в новата история на България е имало най-много, най-масови и най-озверели протести бяха по време на ваше управление\", допълни вицепремиерът.  \r\nДеница КИТАНОВА", "date": "2018.11.21", "title": "Вицепремиерът Красимир Каракачанов: Целта на театъра на БСП не беше да се обсъди кандидатурата на Марияна Николова, а да се обърне дебатът като вот на недоверие към кабинета"}
{"url": "http://www.focus-news.net/news/2018/11/21/2593023/kmetat-na-plovdiv-ivan-totev-rezultatite-ot-analizite-kategorichno-pokazvat-podobrenie-na-atmosferniya-vazduh-v-grada-ot-2010-godina-nasam.html", "text": "Резултатите от анализите категорично показват подобрение на атмосферния въздух в град Пловдив и намаляване на броя на дните с отчетени превишения на нормите за замърсяване с фини прахови частици, сравнени с тези през 2010 и 2011 година. Това каза на пресконференция кметът на града инж. Иван Тотев, предаде репортер на  Радио „Фокус“ – Пловдив . Тотев посочи, че чистотата на атмосферния въздух в Пловдив е кауза на Общината. „Подобряването на атмосферния въздух е резултат от мерките, които Общината предприема през последните години – редовно почистване на уличната мрежа, прекратяване на използването на пясък при зимното поддържане и други. За да решим кардинално проблема с чистотата на въздуха, трябва да обърнем внимание и да се справим с няколко основни фактора, изведени от направените проучвания – замърсяването в резултат на отопление през зимните месеци и замърсяване в резултат на движението на автомобили. В град Пловдив транспортът е изключително интензивен, така че със сигурност трябва да предприемем мерки в това направление през следващите години“, коментира кметът Иван Тотев. Той посочи, че стратегията на Община Пловдив за справяне с мръсния въздух е била много критикувана, но е успяла да опровергае всички критики. \r\nТони МИХАЙЛОВ", "date": "2018.11.21", "title": "Кметът на Пловдив Иван Тотев: Резултатите от анализите категорично показват подобрение на атмосферния въздух в града от 2010 година насам"}
{"url": "http://www.focus-news.net/news/2018/11/21/2593015/b92-sarbiya-koy-ot-sasedite-ni-beshe-s-nas-i-koy-sreshtu-nas-v-glasuvaneto-za-kosovskoto-chlenstvo-v-interpoli.html", "text": "Водещата белградска електронна медия  B92  публикува материал, в който посочва кои от съседните на Сърбия страни са подкрепили членството на Косово в Международната организация на криминалната полиция (Интерпол) в гласуването, проведено на годишния конгрес на структурата в Дубай. \r\nСредствата за масова информация вече публикуваха списък с държави, които във вторник гласуваха против приемането на Косово в Интерпол, както и тези, които се въздържаха. \r\nПрисъединяването на Косово към Интерпол бе в дневния ред на събранието на Интерпол в Дубай, а между двете гласувания бе обявено прекъсване, което предизвика протести нот страна на сръбската делегация. \r\nСпоред информацията на медията почивката е била използвана, за да се даде възможност на делегацията на Прищина да се опита да намали броя на делегациите, присъствали в залата преди втория тур на гласуването. \r\nРъководителят на сръбската делегация  и вътрешен министър на страната Небойша Стефанович реагира остро, като се позова на правилата и устава на самия Интерпол, които не предвиждат прекъсвания по време на гласуване - но председателят на събранието на Интерпол пренебрегна тези аргументи. \r\nВ първия кръг от общо 154 държави гласуваха 76 се произнесоха „за\", 56 бяха „против\", а 22 „се въздържаха\". Във втория кръг гласуваха 135 страни, 68 от които „за“, 51 – „против“, с 16 се въздържаха. Прищина се нуждаеше от подкрепата на две трети от делегациите, за да стане Косово член в Интерпол. Амбициите й обаче не се реализираха.  \r\nСпоред неофициална информация Прищина е била подкрепена от Черна гора, Словения, Хърватия, Македония и България. Унгария се е въздържала при гласуването.  \r\nБелградските медии публикуват списъка на страните, които са Сърбия, т.е. гласували са срещу косовското членство в организацията. Това са Южноафриканската република, Ангола, Аржентина, Азербайджан, Беларус, Боливия, Босна и Херцеговина, Ботсвана, Бразилия, Камбоджа, Камерун, Чили, Китай, Кипър, Конго, Куба, Еритрея, Испания, Гренада, Гвинея , Екваториална Гвинея, Соломоновите острови, Индонезия, Ирак, Иран, Кения, Киргизстан, Лаос, Ливан, Малайзия, Мароко, Мавриций, Мексико, Молдова, Монголия, Мозамбик, Мианмар, Намибия, Непал, Уганда, Перу, Филипините, Доминиканската република Република, Демократична република Конго, Румъния, Русия, Сърбия, Судан, Сирия, Тунис. Тереза Герова", "date": "2018.11.21", "title": "B92 (Сърбия): Кой от съседите ни беше с нас и кой срещу нас в гласуването за косовското членство в Интерпол?"}
{"url": "http://www.focus-news.net/news/2018/11/21/2593003/vitsepremierat-krasimir-karakachanov-problemat-s-balgarskoto-grazhdanstvo-zapochna-pri-oresharski.html", "text": "Проблемът с българското гражданство започна при Орешарски. Това каза вицепремиерът Красимир Каракачанов по време на дебатите по оставката на вицепремиера Валери Симеонов, предаде репортер на  Агенция \"Фокус\" . \r\nПо думите му лидерът на БСП Корнелия Нинова три пъти се е опитала да внуши лъжата, че той е продавал българско гражданство, при положение, че преди една година има становище на ДАНС и само преди две седмици на прокуратурата. Каракачанов уточни, че тези становища показват, че няма такива данни. \"Къде започна проблемът, пак при Орешарски\", посочи още Каракачанов. \"Ако искаме да няма корупция в тази система, защото не ДАБЧ издава българското гражданство, а Министерство на правосъдието и президента като институция бие печата. Ако искаме да няма съмнителни елементи трябва да опростим процедурата за българите в чужбина, а не да ги мотаме години наред\", допълни вицепремирът. \"Извадете едно доказателство, че аз или ВМРО сме получавали една стотинка, и аз ще изпълня обещанието си, което казах, публично на площада\", каза Каракачанов във връзка с обещанието си да се застреля.  \r\nДеница КИТАНОВА", "date": "2018.11.21", "title": "Вицепремиерът Красимир Каракачанов: Проблемът с българското гражданство започна при Орешарски"}
{"url": "http://www.focus-news.net/news/2018/11/21/2593009/kyustendil-chitalishtata-na-teritoriyata-na-obshtina-dupnitsa-organizirat-poreditsa-initsiativi-po-povod-denya-na-hristiyanskoto-semeystvo.html", "text": "Читалищата на територията на община Дупница организират различни инициативи по повод Деня на християнското семейство. Това съобщиха за  Радио „Фокус” – Кюстендил  от отдел „Култура” към Община Дупница. Читалище „Пейо Яворов” ще проведе среща с дарители на библиотеката, а читалище „Светлина” от село Бистрица ще отбележи Деня на християнското семейство с фолклорна програма празника. Читалище „Христо Ботев” кани всички желаещи от 17.00 часа в салона на културната институция, за да отбележат заедно празника. В същото време Община Дупница провежда и традиционното отбелязване на годишнини от сключването на граждански брак на семейства, празнуващи „златна” и „диамантена сватба”. \r\nВенцеслав ИЛЧЕВ", "date": "2018.11.21", "title": "Кюстендил: Читалищата на територията на община Дупница организират поредица инициативи по повод Деня на християнското семейство"}
{"url": "http://www.focus-news.net/news/2018/11/21/2593014/d-r-kostadin-koev-kmet-na-obshtina-velingrad-neka-vav-vseki-dom-tsari-mir-razbiratelstvo-lyubov-saglasie-podkrepa-i-blagodenstvie.html", "text": "Нека във всеки дом цари мир, разбирателство, любов, съгласие, подкрепа и благоденствие. Това казва кметът на Община Велинград д-р Костадин Коев в поздравителен адрес до жителите и гостите на общината по повод Деня на християнското семейство – Въведение Богородично, съобщиха от пресцентъра на  Общината . В поздравителния адрес се посочва още: „На този светъл ден се обръщам към вас с пожелание за вяра, доброта и хармония на Вас, вашите семействата и близки! Нека във всеки дом цари мир, разбирателство и любов! Крепете заедно семейната връзка и винаги помнете, че силата на семейната обич, може да прости, да подкрепи и да съгради!  Живейте в съгласие, подкрепа и благоденствие“. Д-р Костадин Коев призова също да бъде предаде на идните поколения тайната на доброто съжителство и магията на съкровищницата, наречена семейство. В края на словото си д-р Коев пожела щастлив празник, изпълнен с топлота и семеен уют.", "date": "2018.11.21", "title": "Д-р Костадин Коев, кмет на Община Велинград: Нека във всеки дом цари мир, разбирателство, любов, съгласие, подкрепа и благоденствие"}
{"url": "http://www.focus-news.net/news/2018/11/21/2593026/plamen-dimitrov-knsb-ochakvame-prezidentat-rumen-radev-da-zashtiti-minyorite-i-energetitsite-na-sreshtata-za-klimata-i-energetikata-prez-dekemvri.html", "text": "Очакваме президентът Румен Радев да защити миньорите и енергетиците на срещата за климата и енергетиката през декември. Това каза председателят на КНСБ Пламен Димитров на брифинг в Министерски съвет след среща на синдикалните и работодателските организации при премиера Бойко Борисов, предаде репортер на  Агенция „Фокус“ .   \r\nДимитров посочи, че по време на срещата освен темите за увеличаването на заплатите и липсата на кадри на пазара на труда, е била засегната и темата за енергетиката. „Нея само я започнахме, но остана за следващата седмица. Споменаваме я в контекста на това, което се случва буквално след десет дни. На 3 декември започва срещата за климата и енергетиката, на която президентът Румен Радев ще трябва да защити позицията, която ние заедно с двете министерства – на енергетиката и на околната среда и водите, говоря за двата синдиката, сме изработили през последните няколко месеца. А тя е ясна – запазване на българския въгледобив и производството на електроенергия от местни въглища“, каза още Димитров и посочи, че другата седмица синдикалните и работодателските организации ще имат отново среща при премиера по тези тема.  \r\n„Но понеже това стои на дневен ред и вече властите би трябвало да говорят на един език, нашият апел към президента Румен Радев е да бъде на нивото, на което ние очакваме да бъде – държавен глава, който да защити миньорите и енергитиците в започващата среща“, заяви Димитров. \r\nЦветилена СИМЕОНОВА", "date": "2018.11.21", "title": "Пламен Димитров, КНСБ: Очакваме президентът Румен Радев да защити миньорите и енергетиците на срещата за климата и енергетиката през декември"}
{"url": "http://www.focus-news.net/news/2018/11/21/2593024/varna-dvizhenieto-po-pat-i-9-varna-burgas-pri-razklona-za-shkorpilovtsi-e-vremenno-ogranicheno-poradi-patnotransportno-proizshestvie.html", "text": "Движението по път I-9 Варна - Бургас при разклона за Шкорпиловци е временно ограничено поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Всички моторни превозни средства изчакват на място.", "date": "2018.11.21", "title": "Варна: Движението по път I-9 Варна - Бургас при разклона за Шкорпиловци е временно ограничено поради пътнотранспортно произшествие"}
{"url": "http://www.focus-news.net/news/2018/11/21/2593028/blagoevgrad-39-godishen-mazh-e-postradal-pri-sbivane-pred-zavedenie-v-sandanski.html", "text": "39-годишен мъж е пострадал при сбиване пред заведение в Сандански. Това съобщиха от  ОДМВР - Благоевград . Мъжът от град Сандански е с фрактура на носа и три счупени зъба. Сигналът за инцидента е подаден около 20.15 часа на 20 ноември в РУ - Сандански. Съобщено е за възникнал скандал пред питейно заведение, при което на пострадалия са нанесени удари с ръце и крака. За случая е уведомена РП - Сандански. Образувано е досъдебно производство. Работата продължава.", "date": "2018.11.21", "title": "Благоевград: 39-годишен мъж е пострадал при сбиване пред заведение в Сандански"}
{"url": "http://www.focus-news.net/news/2018/11/21/2593032/plovdiv-nad-12-tona-izlezli-ot-upotreba-gumi-sa-sabrani-v-grada-pri-kampanii-za-razdelno-sabirane-na-otpadatsi-prez-godinata.html", "text": "12.4 тона излезли от употреба гуми са събрани в Пловдив при кампании за разделно събиране на отпадъци, реализирани през 2018 година. Това каза пред журналисти в Пловдив директорът на Дирекция „Екология и управление на отпадъците“ в Общината Василка Чопкова, предаде репортер на  Радио „Фокус“ – Пловдив . Чопкова посочи, че в момента тече кампания за събиране на излезли от употреба гуми, негодни за употреба батерии и акумулатори и отработени масла. Гражданите могат безвъзмездно да предават тези отпадъци до 23 ноември на специализираната площадка на ул. „Георги Бенев” в район „Северен“ за времето от 09.00 до 17.00 часа. \r\n„През 2016 година са събрани чрез кампании 4.8 тона излезли от употреба гуми, а през 2017 – общо 12.8 тона. Има какво да се направи още, но и от това, което е направено до момента, има видими резултати“, коментира Чопкова. \r\nДирекция „Екология и управление на отпадъците“ в Община Пловдив напомня, че освен по време на кампаниите, опасни отпадъци от домакинствата могат да бъдат предавани целогодишно на площадката в базата на ОП „Чистота“ на ул. „Даме Груев“. \r\nТони МИХАЙЛОВ", "date": "2018.11.21", "title": "Пловдив: Над 12 тона излезли от употреба гуми са събрани в града при кампании за разделно събиране на отпадъци през годината"}
{"url": "http://www.focus-news.net/news/2018/11/21/2593020/vitsepremierat-krasimir-karakachanov-razchitam-noviya-vitsepremier-mariyana-nikolova-da-bade-energichna-po-otnoshenie-na-demografskata-politika.html", "text": "Разчитам новия вицепремиер Марияна Николова да бъде енергична по отношение на демографската политика. Това каза пред журналисти вицепремиерът Красимир Каракачанов, предаде репортер на  Агенция „Фокус“ .  \r\n„Демографската криза е основния проблем на българската нация през последните 20 години и ако не се вземат мерки ще бъдем поредното правителство, което не е направило нищо“, каза още Каракачанов. Той посочи, че разчита Марияна Николова да бъде изключително енергична. По думите му, когато се говори за демографска политики, страната ни трябва да спре  да финансира маргиналната раждаемост. „Нямаме никаква полза да финансираме гетата“, допълни вицепремиерът. Според него страната ни трябва да финансира грамотната раждаемост. Той обясни, че Валери Симеонов се връща като депутат след като е приета оставката му. Попитан дали връщането му ще увеличи напрежението сред патриотите, Каракачанов отговори: \"Не, напротив, смятам, че ще даде възможност всеки ден да си говорят заедно в една стая с колегите\".   \r\nДеница КИТАНОВА", "date": "2018.11.21", "title": "Вицепремиерът Красимир Каракачанов: Разчитам новия вицепремиер Марияна Николова да бъде енергична по отношение на демографската политика"}
{"url": "http://www.focus-news.net/news/2018/11/21/2593030/vss-savetat-predstavlyava-osiguryava-i-otstoyava-nezavisimostta-na-sadebnata-vlast-bez-da-se-namesva-v-deynostta-.html", "text": "Съветът представлява, осигурява и отстоява независимостта на съдебната власт, без да се намесва в дейността ѝ. Това се посочва в позиция на ВСС по повод информации в медиите в периода 14-21.11.2018 г. за наказателни дела на Софийския градски съд и работата на съдебната власт, съобщиха от пресцентъра на  ВСС . Висшият съдебен съвет със загриженост и тревога следи ескалиращото напрежение, породено от реакции на медии, съсловни организации и адвокати във връзка с постановени съдебни актове по неприключили дела; безпрецедентното и грубо нарушаване на независимостта на прокурори и съдии чрез внушения за определен правилен резултат по висящи производства; опитите за натиск върху Висшия съдебен съвет и провокациите към действия, противоречащи на конституционно определените му правомощия.  \r\nВСС представлява, осигурява и отстоява независимостта на съдебната власт, без да се намесва в дейността ѝ (чл. 16 ЗСВ). С отговорност за защита на магистратите от неправомерно вмешателство и натиск, както и за постигане на конструктивен диалог и партньорство с журналисти, медии, гражданското общество и държавната власт, ВСС стриктно спазва регламентите на „Комуникационната стратегия на съдебната власт 2014-2020“, „Медийната стратегия на съдебната власт“, правилата в областта на кризисния ПР за ВСС и органите на съдебната власт, както и „Стандартите за независимостта на съдебната власт“. \r\nВСС счита за необходимо за пореден път да заяви, че всяко твърдение за неспазване на закона и процесуалните правила от български магистрати, основано на факти и доказателства, трябва да бъде своевременно отправено до компетентните органи. Законодателят изрично е предвидил възможността за съдебен контрол чрез инстанционното производство и отмяна на незаконосъбразни съдебни актове, както и чрез сезиране на ИВСС в случаите на нарушаване на правото на разглеждане и решаване на делото в разумен срок, при съмнения за почтеност и конфликт на интереси, при действия, накърняващи престижа на съдебната власт и независимостта на магистратите. \r\nКонституцията на Република България в чл. 121, ал. 3 и ал. 4 регламентира, че разглеждането на делата е публично, освен когато законът предвижда друго, а актовете на правораздаването се мотивират. Съгласно Наказателно-процесуалния кодекс (чл. 310) съдът обявява присъдата незабавно след подписването ѝ, като в случаите когато изготвянето на мотивите е отложено, се оповестява срокът, който не може да бъде по-дълъг от 15 дни (чл. 308, ал. 1), с изключение на делата с фактическа или правна сложност, по които срокът е 60 дни. През последните години органите на съдебната власт задължително публикуват съдебните актове и мотивите към тях на своите интернет сайтове, което е израз на публичността. Българското законодателство не предвижда съдията да обяснява мотивите за постановения съдебен акт, напротив препоръчва му въздържане от коментар по висящи дела с цел гарантиране на неговата равна отдалеченост от страните, безпристрастност и обективно решение - основаващо се на силата на доказателствата по делото и вътрешното му убеждение. \r\nВисшият съдебен съвет няма правомощия, не може да влияе или да задължи съдиите, прокурорите и следователите да правят публични разяснения във връзка с постановени от тях съдебни актове, дори по дела от обществен и медиен интерес. С разбирането, че отчетността е форма на независимостта на съдебната власт, ВСС многократно апелира към административните ръководители и магистратите - говорители, съобразно техните правомощия и компетентност, да предоставят информация, коментари и изявления по актуални въпроси, включително чрез лицата, отговарящи за връзките с обществеността. Административният ръководител, говорителят или експертът „Връзки с обществеността“, не трябва да допускат липсата на информация да провокира накърняване на независимостта на съдебната власт. При възникване на кризисна ситуация те незабавно трябва да реагират чрез публично изявление, право на отговор, предоставяне на уточняваща и/или допълнителна информация. С цел защита доброто име и професионалната чест на магистрата, е желателно да се информира обществеността за естеството, обхвата, ограниченията и сложността в работата на съда, както и за процесуалните действия по конкретни дела, а ВСС чрез своите колегии или Пленум да реагира при изключителни случаи – системност; ескалиране на напрежение; негативна кампания, при която са нарушени и/или засегнати фундаментални принципи и правомощия на съдебната власт и магистрата; политическо вмешателство или натиск от страна на друга държавна власт или медии.   \r\n Професионалните сдружения, съсловните организации и магистратската общност също следва да подкрепят своите колеги при негативни публични изявления и медийни публикации, засягащи независимостта на съдебната власт. \r\n Отправянето на неоснователни упреци към съдебната власт и към ВСС, създаването на обществени очаквания Съветът да въздейства и влияе върху работата на магистрата, органи на съдебната власт, както и да ревизира действията им е напълно недопустимо, в нарушение на закона и води до неправилно разбиране за функциите на ВСС.", "date": "2018.11.21", "title": "ВСС: Съветът представлява, осигурява и отстоява независимостта на съдебната власт, без да се намесва в дейността ѝ"}
{"url": "http://www.focus-news.net/news/2018/11/21/2593022/vitsepremierat-mariyana-nikolova-ne-moga-da-komentiram-ataka-izlachena-sam-ot-obedineni-patrioti-i-sam-izbrana-ot-narodnoto-sabranie.html", "text": "Не мога да коментирам „Атака“, излъчена съм от „Обединени патриоти“ и съм избрана от Народното събрание. Това каза новият вицепремиер Марияна Николова на брифинг в Народното събрание, предаде репортер на  Агенция „Фокус“ . Тя посочи, че нейният приоритет ще са икономиката и демографската политика. „Интерес за мен представляват децата – те са нашето злато. Искам да кажа, че ако ресорът на отговорност е свързан със Държавната агенция за закрила на детето, аз ще искам да ми бъдат представени конкретни мерки“, каза Николова.  \r\nДеница КИТАНОВА", "date": "2018.11.21", "title": "Вицепремиерът Марияна Николова: Не мога да коментирам „Атака“, излъчена съм от „Обединени патриоти“ и съм избрана от Народното събрание"}
{"url": "http://www.focus-news.net/news/2018/11/21/2593033/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. На пунктовете няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.21", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/21/2593035/veliko-tarnovo-studenti-ot-stopanskata-akademiya-v-svishtov-uchastvat-v-natsionalniya-konkurs-za-stipendianti-na-fondatsiya-atanas-burov.html", "text": "Студенти от Стопанска академия „Димитър А. Ценов” - Свищов за поредна година се конкурират със свои колеги от страната за стипендии „Буров”. Това съобщиха от пресцентъра на  Стопанската академия . По традиция, конкурсът за стипендианти на фондация „Атанас Буров” за академичната 2018 – 2019 г. се провежда в Свищов, Варна и София. Право на участие имат студенти в редовна форма на обучение по икономически специалности във висши учебни заведения в България, които са завършили най-малко ІІІ курс и са с успех от цялото следване не по-малко от много добър 4.50. Стипендията е в размер на 300 лева месечно и се получава през деветте учебни месеца на академичната година.  \r\nКонкурсът в Стопанска академия, в който участваха 11 студенти от различни специалности в ОКС „бакалавър” и „магистър”, проведоха Владимир Ташков – изп. директор на Фондацията, и Росица Колева – експерт.  \r\nЗам.-ректорът по студентска политика и институционални комуникации – доц. д-р Николай Нинов, с чието съдействие се проведе конкурса в Свищов, приветства гостуващите представители на Фондацията, а на студентите пожела успешно представяне и класиране сред победителите. В обръщение към свищовските участници в конкурса, Владимир Ташков подчерта, че вече повече от 20 години ежегодно по 3 – 5 студенти от Стопанска академия са сред избраните за стипендианти. Изпълнителният директор посочи, че резултатите, които студентите от Стопанска академия показват, винаги са на много високо ниво и благодари на академичното ръководство за организацията и предоставените условия за провеждане на конкурса. \r\nГостите дадоха основни напътствия за решаване на писмения тест, включващ 30 въпроса от затворен тип, свързани със счетоводство, финанси, банково дело, външна търговия и други икономически области. Високото ниво на подготовка на свищовските студенти показа и факта, че 7 от тазгодишните участници, след получените резултати от теста, бяха поканени и на събеседване с представителите на Фондацията. \r\nРезултатите от конкурса ще бъдат обявени след заседание на Управителния съвет през месец декември и имената на одобрените кандидати за стипендианти ще бъдат публикувани на сайта на Фондацията. Според Владимир Ташков сумите за първите три месеца от настоящата учебна 2018 – 2019 г. ще бъдат изплатени още преди коледните празници.", "date": "2018.11.21", "title": "Велико Търново: Студенти от Стопанската академия в Свищов участват в националния конкурс за стипендианти на фондация „Атанас Буров”"}
{"url": "http://www.focus-news.net/news/2018/11/21/2593038/varna-27-godishen-mazh-e-zaginal-pri-katastrofata-na-pat-i-9-varna-burgas-postradali-sa-sashto-mazh-i-zhena-chieto-sastoyanie-se-izyasnyava.html", "text": "Около 12.55 часа на пътя Бургас – Варна в района на село Старо Оряхово е станало тежко пътнотранспортно произшествие, при което е загинал 27-годишен мъж. Това съобщиха от  ОДМВР - Варна . Изясняват се причините и обстоятелствата, довели до катастрофата между товарен автомобил „Мерцедес” и микробус „Ивеко”. Пострадали са също мъж и жена, чието състояние се изяснява, отведени са в болнично заведение.  На място се извършват действия по разследване на детайли и обстоятелства около инцидента.  \r\nПътят Варна – Бургас е затворен за преминаване на автомобили в посочения участък. Придвижването се осъществява по обходни маршрути.", "date": "2018.11.21", "title": "Варна: 27-годишен мъж е загинал при катастрофата на път I-9 Варна - Бургас, пострадали са също мъж и жена, чието състояние се изяснява"}
{"url": "http://www.focus-news.net/news/2018/11/21/2593036/sliven-stariyat-bryast-be-podlozhen-na-sanitarno-oryazvane-na-klonite.html", "text": "Символът на Сливен – хилядолетният Стар бряст, бе подложен  на санитарно орязване на клоните, предаде репортер на  Радио „Фокус“ – Сливен . Бяха отстранени всички изсъхнали клони, които биха могли да се пречупят от силния вятър, обичаен за този сезон в града. В момента остана само стволът на дървото. Премахнати бяха и обезопасителните заграждения около бряста. \r\nВ началото на лятото дървото започна да съхне. Според специално наета фирма това се дължи на гъбично заболяване – трахиомикоза. Дървото се считаше за загинало, докато преди месец на ствола не поникнаха няколко крехки издънки. Успял ли е да се пребори Старият бряст с болестта, ще стане ясно напролет. \r\nЛюдмила ЙОРГОВА", "date": "2018.11.21", "title": "Сливен: Старият бряст бе подложен на санитарно орязване на клоните"}
{"url": "http://www.focus-news.net/news/2018/11/21/2593037/bina-haralampieva-e-predlozhena-za-nagrazhdavane-s-orden-sv-sv-kiril-i-metodiy-parva-stepen.html", "text": "Правителството предлага на Президента на Република България да издаде указ за награждаване на Добрина Василева Харалампиева - Енева с орден „Св. Св. Кирил и Методий“ - първа степен за големите й заслуги в областта на културата. Това съобщиха от  правителствена информационна служба .  \r\nДобрина Василева Харалампиева – Енева (Бина Харалампиева) има над 35 години професионален опит като театрален, оперен и телевизионен режисьор. Реализирала е над 100 постановки на различни сцени в страната и има 25 години опит като директор на театрални институции. В периода 1992-95 г. е директор на Врачански драматичен театър, а от 1995 г. - на Малък градски театър „Зад канала“.  \r\nПостановките на Харалампиева са награждавани на престижни театрални форуми в България и в чужбина и са играни в Македония, Чехия, Румъния, Израел, Австрия, Германия, Англия, Босна и Херцеговина и др.", "date": "2018.11.21", "title": "Бина Харалампиева е предложена за награждаване с орден Св. Св. Кирил и Методий“ - първа степен"}
{"url": "http://www.focus-news.net/news/2018/11/21/2593025/otets-stoyan-berbatov-tsarkovnite-brakove-namalyavat-prez-godinite.html", "text": "Църковните бракове намаляват през годините. Това каза за  Радио „Фокус“ - Пирин  отец Стоян Бербатов, свещеник от Благоевград. По думите му все повече млади хора не живеят в брак. „Те освен църковен, не подписват и граждански. Причината е, че законодателството им разрешава без брак да са малко по-безотговорни и без да има последствия от закона за тях“, коментира отец Бербатов. Той уточни, че гражданският брак е една висша форма на отговорност. „Тази отговорност е както пред себе си, така и пред обществото. Причината за това е, че когато се вречеш и се подпишеш под някакъв ангажимент, както и носиш отговорност, която е необходимо да спазваш, се показва зрялост“, добави свещеникът.  \r\nТой заяви, че сключването на брак показва отношение, както към традицията, така и към обществото и законодателството. „Бракът е една традиционна норма на поведение в обществото. Днешните форми на съжителство не могат и да се нарекат семейство в пълния си смисъл, защото те във всеки един момент, нямайки задължения един към друг, могат да прекъснат това свое съжителство без последствия“, добави отец Стоян Бербатов.  \r\nТой каза още, че както църковният, така и гражданският брак са неща, които все по-малко имат влияние към младите хора. „Отношението към брака показва постепенно изчезващо чувство за отговорност. Отговорността е може би ключовата дума, която младият човек не иска да приеме, а и е едно от висшите ценни качества за всеки един. Тази безотговорност е свързана с индивидуализма, който се е насадил в умовете на хората още в училище и дори в семейството“, посочи отец Бербатов. По думите му индивидуализмът и липсата на отговорност водят до нежелание да се следва традицията. \r\nДенис НИКИФОРОВ", "date": "2018.11.21", "title": "Отец Стоян Бербатов: Църковните бракове намаляват през годините"}
{"url": "http://www.focus-news.net/news/2018/11/21/2593027/balkanska-drama-i-obvineniya-v-okazvane-na-natisk-belyazaha-obshtoto-sabranie-na-interpol-obzor.html", "text": "Общото събрание на Международната организация на криминалната полиция (Интерпол) се превърна в пореден източник на напрежение в страните от региона. Главните актьори в поредната  балканска драма са Сърбия и Косово.  \r\nНай-младата държава на Балканите не получи необходимата подкрепа от две трети от държавите в структурата и кандидатурата й за членство в Интерпол бе отхвърлена за пореден път. Държавният глава на Косово Хашим Тачи напусна залата в Дубай със сълзи на очи, но и в Прищина настроението след вота бе далеч от оптимистично. Правителството обяви, че „членството на косовската полиция в Интерпол пропадна“ и изрази „голямо разочарование от това, че не бе позволено на Косово да стане част от световното семейство на полициите, които се борят срещу международната престъпност“. За неуспеха да стане пълноправен член на световната полицейска организация, Прищина обвини Белград и неговата кампания срещу Косово.„Дивашката кампания на Република Сърбия показа още веднъж нейното отношение срещу Косово и срещу нормализацията с Косово, още повече, че това членство беше технически, а не политически въпрос“, бе казано в съобщението от канцеларията на премиера Рамуш Харадинай. \r\nСпоред Прищина, гласуването срещу приемането на Косово в Интерпол е от полза „единствено на престъпността и престъпниците, и никой не бива да се радва от този факт“. Правителството благодари на всички страни, които са гласували „за“, както и на онези, които са се потрудили, за да помогнат на Косово в процеса. \r\nРадостта на Белград от поредния отказ за влизане на Косово в Интерпол също бе помрачена, след като стана ясно, че съседните на Сърбия страни не са съвсем съгласни с позицията на официален Белград по въпроса. Според неофициална информация, косовското членство е било била подкрепено от Черна гора, Словения, Хърватия, Македония и България. Унгария се е въздържала при гласуването.  \r\nС оглед на тази информация министърът на отбраната Александър Вулин призова за промяна на отношението на Белград конкретно към столиците на две от съседните държави. „Призовавам президента Александър Вучич да промени отношенията си с Черна гора и Македония и да им покаже, че приятелството със Сърбия трябва да бъде спечелено\", заяви Вулин след гласуването, проведено на Общото събрание в Дубай.„Черна гора и Македония подкрепи влизането на косовския наркокартел в Международната криминална полицията. Застанаха на странта на Косово, въпреки че са наясно с позицията на Сърбия… Те гласуваха за Косово, те гласуваха срещу Сърбия. Гласовете им не са се променили решението на Интерпол, но трябва да промени отношението на Сърбия към тях. В лицето на правителствата на Черна гора и Македония Вучич няма искрени събеседници, а Сърбия няма приятели\" , подчерта военният министър на Сърбия.  \r\nГласуването за косовското членство не бе единственият източник на напрежение на тазгодишното Общо събрание на организацията. Напрежение бе породено и около избора на новия директор на структурата.  \r\nВ сутрешните часове на деня бе обявено, че подкрепяният от САЩ кандидат на Южна Корея Ким Йон-ян е избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук.  \r\nСлед вота говорителят на Кремъл Дмитрий Песков увери, че не вижда факти, които да доказват, че изборите за нов директор на Интерпол не са легитимни. „Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков.  \r\nГоворителят на Кремъл все пак изрази съжаление, че кандидатът на Русия за поста Александър Прокопчук не оглави структурата. „Разбира се, жалко, че не победи нашият кандидат, но от друга страна, ако погледнем безпристрастно на редицата изявления от множество страни преди гласуването, ще видим, че натискът се оказа по-силен, това е очевидно“, коментира Песков. Тереза Герова", "date": "2018.11.21", "title": "Балканска драма и обвинения в оказване на натиск белязаха Общото събрание на Интерпол (ОБЗОР)"}
{"url": "http://www.focus-news.net/news/2018/11/21/2593039/opravdatelnata-prisada-po-deloto-alabin-e-protestirana-pred-apelativen-sad-sofiya.html", "text": "Оправдателната присъда по делото „Алабин“ е протестирана пред Апелативен съд - София. Това съобщиха от пресцентъра на  Прокуратура на Република България . \r\nНа 19 ноември 2018 г., до административните ръководители на Софийска апелативна прокуратура и Софийска градска прокуратура е постъпил сигнал от адвокат Ина Лулчева, защитник на подсъдим по НОХД № 2065/2016 г. на Софийски градски съд (т. нар. дело „Алабин“). Сигналът на адв. Лулчева касае изявления на наблюдаващия прокурор Милко Момчев, направени пред медии непосредствено след постановяване на оправдателната присъда по това дело (14 ноември 2018 г.), като копие от този сигнал адв. Лулчева е адресирала и до него (“до прокурора Момчев – за сведение“). Твърди се, че изразената публично позиция от Милко Момчев – че вероятна причина за оправдаването на подсъдимите е настъпила на съдебното следствие „промяна“ на показанията на основен свидетел, представлява „заблуждаване на обществото и уронване на авторитета на правосъдието, за да се избегне лична професионална отговорност и да се оправдае поддържането на явно необосновани обвинения“. Според адв. Лулчева „такова поведение не би следвало да остане без последствия, защото според чл. 129 ал. 3 т. 5 от Конституцията на Република България (основание за освобождаване от длъжност на магистрат), накърняването на престижа на съдебната власт може да представлява най-тежко дисциплинарно нарушение“. На 19 ноември 2018 г., едновременно с подаването на сигнала, в сайта „Медиапул“ е публикувана статия със заглавие „Сигнал срещу прокурора по делото „Алабин“, че лъже и манипулира обществото“. \r\nАдминистративните ръководители на прокурор Милко Момчев считат, че няма каквито и да е основания за образуване на дисциплинарно производство срещу него. С изявленията си г-н Момчев е по никакъв начин не е нарушил професионални задължения или етични правила. Предявяването на сигнал, визиращ основание за дисциплинарно освобождаване от длъжност на магистрат и публичното му оповестяване, се разглежда като опит за влияние върху наблюдаващия прокурор, осъществен в срока за протестиране на постановената оправдателна присъда, с оглед на решението му дали да протестира същата. \r\nПрисъдата по НОХД № 2065/2016 г. на Софийски градски съд е протестирана от прокурор Милко Момчев пред Апелативен съд - София, с искане за постановяване на нова, осъдителна присъда.", "date": "2018.11.21", "title": "Оправдателната присъда по делото „Алабин“ е протестирана пред Апелативен съд - София"}
{"url": "http://www.focus-news.net/news/2018/11/21/2593029/vitsepremierat-mariyana-nikolova-nikoga-ne-sam-chlenuvala-v-politicheska-partiya-nito-sam-bila-televizionna-vodeshta.html", "text": "Никога не съм членувала в политическа партия, нито съм била телевизионна водеща. Това каза новият вицепремиер Марияна Николова на брифинг в Народното събрание в отговор на въпрос дали е работила в телевизия и дали е членувала в НДСВ, предаде репортер на  Агенция „Фокус“ . Попитана дали изборът ѝ за вицепремиер ще укрепи правителството, Николова заяви: „По отношение на кабинета не мога да кажа до момента дали моята длъжност укрепва кабинета, или не“, каза още Николова. Вицепремиерът заяви, че тя има подкрепата на кабинета. „Считам, че ще има приемственост в последователната политика, която правителството води“, заяви още Николова.  \r\nДеница КИТАНОВА", "date": "2018.11.21", "title": "Вицепремиерът Марияна Николова: Никога не съм членувала в политическа партия, нито съм била телевизионна водеща"}
{"url": "http://www.focus-news.net/news/2018/11/21/2593042/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. Интензивен е трафикът за товарни автомобили на вход и изход на ГКПП „Кулата“. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.11.21", "title": "ГД „Гранична полиция“: Интензивен е трафикът за товарни автомобили на изход на  ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/11/21/2593031/veliko-tarnovo-kontsert-po-povod-denya-na-hristiyanskoto-semeystvo-shte-se-provede-v-nch-napredak-1863-v-elena.html", "text": "Концерт по повод Деня на християнското семейство ще се проведе в НЧ „Напредък - 1863“ в Елена. Това съобщават за  Радио „Фокус“ – Велико Търново  от пресцентъра на Община Елена. Културното събитие ще започне от 18.00 часа в салона на читалището. В програмата са включени изпълнения на самодейни състави от общината. Пред публиката ще се изявят хор „Славей“, фолклорна група „Трета младост“, балетна формация „Виктори“, танцов състав „Балкански ритми“, хор „Романтика“, певческа група „Планински бисери“, танцов фолклорен клуб „Еленика“, както и индивидуални изпълнители. Културният клуб на пенсионера „Възраждане“ кани жителите и гостите на града, за да отпразнуват заедно празника с танци, песни и добро настроение. \r\nМария НЕДЕВА", "date": "2018.11.21", "title": "Велико Търново: Концерт по повод Деня на християнското семейство ще се проведе в НЧ „Напредък - 1863“ в Елена"}
{"url": "http://www.focus-news.net/news/2018/11/21/2593034/tass-spored-kremal-izborat-na-noviya-direktor-na-interpol-ne-e-vsledstvie-na-natisk.html", "text": "Според Кремъл решението за избирането на Ким Йон-ян за нов директор на Интерпол Ким Йон-ян не е резултат от оказването на натиск, макар и такъв да е бил упражняван и то в безпрецедентни нива. Това подчерта говорителят на руското президентство Дмитрий Песков, предава  TACC . \r\n„На изборите победи кандидатът на Южна Корея, съжаляваме, че не е нашият. Но нямаме никакви основания да не се съгласим с резултатите от тези избори. Разбира се, може да се каже, че изборите преминаха в атмосфера на безпрецедентен натиск и вмешателство“, допълни Песков, като обобщи, че гласуването е било „трудно“. \r\nВ сутрешните часове на деня бе обявено, че подкрепяният от САЩ кандидат на Южна Корея Ким Йон-ян е избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук.  \r\nСлед вота говорителят на Кремъл Дмитрий Песков увери, че не вижда факти, които да доказват, че изборите за нов директор на Интерпол не са легитимни. „Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков.  Тереза Герова", "date": "2018.11.21", "title": "ТАСС: Според Кремъл изборът на новия директор на Интерпол не е вследствие на натиск"}
{"url": "http://www.focus-news.net/news/2018/11/21/2593043/liderat-na-bsp-korneliya-ninova-shte-poseti-yambol-bolyarovo-i-malko-sharkovo.html", "text": "Председателят на НС на БСП  Корнелия Нинова ще посети област Ямбол в рамките на представянето на „Визия за България\". Това съобщиха от пресцентъра на  НС на БСП . В 18.00 лидерът на левицата ще се срещне с жителите на Ямбол в залата на Кукления театър.  \r\nПреди това Нинова ще посети град Болярово и село Шарково.", "date": "2018.11.21", "title": "Лидерът на БСП Корнелия Нинова ще посети Ямбол, Болярово и Малко Шарково"}
{"url": "http://www.focus-news.net/news/2018/11/21/2593044/ek-esenen-paket-na-evropeyskiya-semestar-stimulirane-na-priobshtavashtiya-i-ustoychiviya-rastezh.html", "text": "Комисията излага икономическите и социалните приоритети на ЕС за 2019 г., представя становищата относно проектите на бюджетни планове и потвърждава наличието на особено сериозно неспазване на Пакта за стабилност и растеж от страна на Италия; Гърция за първи път е част от европейския семестър, съобщават от  пресслужбата на ЕК. \r\nДнешният пакет се основава на есенната икономическа прогноза от 2018 г. и стъпва върху приоритетите, посочени в речта на председателя Юнкер за състоянието на Съюза от 2018 г.  \r\nМиналогодишната изключително благоприятна икономическа ситуация в световен мащаб и ниските лихвени проценти способстваха за подпомагане на растежа, инвестициите, заетостта и намаляването на дълга в ЕС и еврозоната. Очаква се растежът във всички държави членки да продължи, макар и с по-бавни темпове, благодарение на укрепването на вътрешното потребление и инвестициите. При отсъствието на съществени сътресения се предвижда Европа да може да поддържа икономически растеж над потенциалния, придружен с активно създаване на нови работни места и намаляваща безработица.  \r\nВ годишния обзор на растежа, в който се определят общите икономически и социални приоритети за предстоящата година, се призовава ЕС и държавите членки да предприемат решителни и съгласувани действия в областта на политиката за постигане на приобщаващ и устойчив растеж.  \r\nВ доклада за механизма за предупреждение, който служи като инструмент за проверка, създаден за откриване на наличието на макроикономически дисбаланси, бяха определени 13 държави членки, които ще бъдат обект на задълбочен преглед през 2019 г. Държавите членки, за които при предходната процедура при макроикономически дисбаланси бе установено, че са засегнати от дисбаланси, по подразбиране ще бъдат подложени на задълбочен преглед през 2019 г. Тези държави са: България, Германия, Ирландия, Испания, Италия, Кипър, Нидерландия, Португалия, Франция, Хърватия и Швеция. Гърция и Румъния също ще бъдат обект на задълбочен преглед.  \r\nОт проекта на съвместния доклад за заетостта, в който се анализират заетостта и социалното положение в Европа, става ясно, че в целия ЕС продължават да се създават работни места, безработицата намалява и социалното положение се подобрява.", "date": "2018.11.21", "title": "ЕК: Есенен пакет на европейския семестър: стимулиране на приобщаващия и устойчивия растеж"}
{"url": "http://www.focus-news.net/news/2018/11/21/2593045/balgariya-shte-uchastva-v-58-to-izdanie-venetsianskoto-bienale-za-izkustvo.html", "text": "Правителството одобри участието на България в 58-то издание на Международната изложба за изкуство - Венецианско биенале, което ще се проведе в периода 11 май – 24 ноември 2019 г. във Венеция. Това съобщиха от  правителствена информационна служба .  \r\nС участието на страната ни се цели популяризиране на постиженията на съвременното българско изкуство, стимулиране на двустранното сътрудничество в областта на визуалните изкуства и мобилността на творците, утвърждаване имиджа на България и използването на капацитета на страната за постигане на значими външнополитически цели и приоритети в областта на културата и визуалните изкуства.  \r\nБиеналето е мултидисциплинарно и повече от 120 години е сред най-престижните културни институции в световен мащаб. Международната изложба за изкуство представлява своеобразен анализ на състоянието на визуалните изкуства по отношение пазара на изкуствата, мобилността на колекции и автори, обучения на професионалисти, междукултурното измерение и обмяна на опит.", "date": "2018.11.21", "title": "България ще участва в 58-то издание Венецианското биенале за изкуство"}
{"url": "http://www.focus-news.net/news/2018/11/21/2593041/vitsepremierat-mariyana-nikolova-ako-maykite-na-detsa-s-uvrezhdaniya-izyavyat-zhelanie-za-sreshta-az-sam-gotova-da-provedem-takava.html", "text": "Ако майките на деца с увреждания изявят желание за среща, аз съм готова да проведем такава. Това каза пред журналисти в Министерски съвет вицепремиерът Марияна Николова, предаде репортер на  Агенция „Фокус“ . \r\n„Моята кандидатура е излъчена от коалиция „Обединени патриоти“, но ще търся диалог с всеки народен представител. За момента не усещаме нежелание от тяхна страна за това“, обясни Николова. \r\nПопитана каква е оценката й на протеста на майките на деца с увреждания, тя отговори: „Разбирам майките дотолкова, доколкото те наистина са преживели много. Аз също съм майка и това е важно да се отбележи. И един от моите приоритети ще бъде българското дете“. \r\nНиколова посочи, че ако някоя от майките иска диалог с нея, тя е готова на такъв. „Като член на кабинета при заявено искане за среща от страна на конкретна група, винаги съм готова за такава. С моето поведение и с моите действия към момента не съм направила нещо, с което да формулирам конкретно отношение към майки или към друг“, коментира тя. \r\nНа въпрос дали застава зад позицията на Валери Симеонов, че всичко е едва ли не изкривено от медиите и това, което той е казал, не е съвсем така, Николова отговори, че е гледала изявлението. „Но първоначално в медиите не беше дадено цялото изявление. След като вече се даде цялото, тогава се разбра неговият пълен смисъл. Това мога кажа.“ \r\nПопитана колко време й е трябвало да размисли дали да приеме поста на вицепремиер, Николова отговори: \"Всичко стана много бързо\". Тя посочи, че за нея тази длъжност е отговорност и чест. „Нека да видим какъв ще е възложеният ресор на отговорност от страна на министър-председателя и съответно мога да кажа какви конкретни действия и мерки ще предприема“, обясни тя. Николова посочи, че е готова да взаимодейства с всеки един народен представител. „А Валери Симеонов е народен представител“, каза още тя. \r\nЦветилена СИМЕОНОВА", "date": "2018.11.21", "title": "Вицепремиерът Марияна Николова: Ако майките на деца с увреждания изявят желание за среща, аз съм готова да проведем такава"}
{"url": "http://www.focus-news.net/news/2018/11/21/2593048/otcheten-e-89-rast-v-agrarniya-otrasal-za-2017-g.html", "text": "Правителството прие Годишен доклад за състоянието и развитието на земеделието за 2018 г. - Аграрен доклад 2018. В него е направен обстоен анализ на състоянието и развитието на земеделието през 2017 г. и са представени прогнозни данни за 2018 г. Това съобщиха от  правителствена информационна служба .  \r\nПрез 2017 г. брутната добавена стойност, създадена в отрасъл „Селско, горско и рибно стопанство“, възлиза на 4,1 млрд. лева по текущи цени, като бележи реален ръст от 8,9% спрямо предходната година.  \r\nТърговията с аграрни стоки продължава да формира значително положително салдо за България, в размер на над 1 млрд. евро за 2017 г.  \r\nПо схемите за директни плащания и преходна национална помощ за кампания ‘2017 към края на юни 2018 г. са оторизирани средства в размер на близо 1,7 млрд. лева - общо от Европейския фонд за гарантиране на земеделието и от националния бюджет. \r\nВ рамките на 2017 г. по Програмата за развитие на селските райони за периода 2014 - 2020 г. са извършени плащания в размер на 487,9 млн. лева. \r\nВ подкрепа на земеделските производители в страната, през 2017 г. са предоставени 250,8 млн. лева под формата на държавни помощи.", "date": "2018.11.21", "title": "Отчетен е 8,9 % ръст в аграрния отрасъл за 2017 г."}
{"url": "http://www.focus-news.net/news/2018/11/21/2593046/parlamentat-prie-promeni-v-zakona-za-grazhdanskoto-vazduhoplavane-na-parvo-chetene.html", "text": "Парламентът прие промени в Закона за гражданското въздухоплаване на първо четене, предаде репортер на  Агенция \"Фокус\" . \"За\" закона гласуваха 80 народни представители, без \"против\" и с 4 \"въздържали се\", с което той бе приет.  \r\nИзмененията са внесени от Министерски съвет. Първата група промени произтичат от европейски актове и създават мерки по прилагане на европейските регламенти в областта на въздухоплаването, както и се отстраняват констатирани несъответствия от Агенцията за авиационна безопасност на Европейския съюз. С втората група изменения се прецизират текстове, касаещи необходимостта от съгласуване на терминология и функции съобразно приложимите понятия в други закони и документите по Международната конвенция за гражданско въздухоплаване.  \r\nДеница КИТАНОВА", "date": "2018.11.21", "title": "Парламентът прие промени в Закона за гражданското въздухоплаване на първо четене"}
{"url": "http://www.focus-news.net/news/2018/11/21/2593051/deputatite-prieha-okonchatelni-promeni-v-zakona-za-eksportnoto-zastrahovane-s-koito-otpada-mezhduvedomstveniya-savet-po-eksportno-zastrahovane.html", "text": "Депутатите приеха промени в Закона за експортното застраховане на второ четене,  предаде репортер на  Агенция \"Фокус\" . Промените касаят отпадането на Междуведомствения съвет по експортно застраховане като орган, който взема решения по приемане на краткосрочни и дългосрочни стратегии за подкрепа на износа на български стоки и услуги, осъществяване на български инвестиции в чужбина и изпълнение на проекти, свързани с износ на български стоки и услуги, включително в случаите на финансиране на проекти извън територията на Република България, да определя експозициите по държави. Идеята е той да бъде заменен с надзорен съвет на Българска агенция за експортно застраховане. \r\nДеница КИТАНОВА", "date": "2018.11.21", "title": "Депутатите приеха окончателни промени в Закона за експортното застраховане, с които отпада Междуведомствения съвет по експортно застраховане"}
{"url": "http://www.focus-news.net/news/2018/11/21/2593052/lovech-38-godishen-mazh-e-zadarzhan-za-pritezhanie-na-nezakonno-orazhie-i-boepripasi.html", "text": "38-годишен мъж е задържан за притежание на незаконно оръжие и боеприпаси. Това съобщиха от  пресцентъра на МВР . На 20 ноември около 11.00 на пътя София - Варна в района на село Български извор за полицейска проверка е спрян лек автомобил „БМВ“, управляван от 38-годишния мъж от село Градежница. При проверката униформените установили, че водачът шофира след употреба на метамфетамин и амфетамин, а при претърсване в автомобила открили и иззели 7 патрона от различен калибър. Претърсено е и работно помещение, собственост и ползвано от същия човек. Там полицаите намерили още 156 патрона - различен калибър, и цев от гладкоцевно оръжие, а от три превозни средства, паркирани в двора пред работното помещение, иззели 3 еднозарядни пистолета без фабрични номера, самозаряден пистолет с пълнител в него, 16 патрона за различно оръжие, заглушител за пистолет и гладкоцевно оръжие Иж 12. По случая в РУ - Тетевен е образувано досъдебно производство, а работата по него продължава под наблюдението на прокуратурата.", "date": "2018.11.21", "title": "Ловеч: 38-годишен мъж е задържан за притежание на незаконно оръжие и боеприпаси"}
{"url": "http://www.focus-news.net/news/2018/11/21/2593054/odobren-e-spisakat-sas-zashtitenite-detski-gradini-i-uchilishta.html", "text": "Правителството одобри Списъка със защитени детски градини и защитени училища за учебната 2018/2019 година. Общо 260 са образователните институции, включени в него - 100 защитени детски градини и части от детски градини, които се намират в 100 населени места на 25 области, и 160 защитени училища, разположени в 106 общини на 26 области. Това съобщиха от  правителствена информационна служба .  \r\nСписъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информацията от информационните карти на детските градини и училищата в страната. \r\nВключените в Списъка детски градини и училища отговарят на критериите за статут на защитени, тъй като децата и учениците нямат възможност да се обучават в най-близката детска градина или училище, или ще трябва да изминават повече от допустимите километри, за да пътуват до най-близките. \r\nПоради несъответствие с критериите за защитени училища от Списъка, приет на 14 декември 2017 година, отпадат 10 защитени детски градини и части от детски градини.", "date": "2018.11.21", "title": "Одобрен е списъкът със защитените детски градини и училища"}
{"url": "http://www.focus-news.net/news/2018/11/21/2593055/aktualiziran-e-spisakat-na-sredishtnite-detski-gradini-i-uchilishta.html", "text": "Правителството прие актуализиран Списък на средищните детски градини и училища в Република България за учебната 2018/2019 година. След промяната общият брой на средищните детски градини, части от детски градини и училища, включени в Списъка, става 990 в 660 населени места. Това съобщиха от  правителствена информационна служба .  \r\nВключени са 29 нови детски градини и части от детски градини и 4 нови училища, които отговарят на критериите и условията за получаване на статут на средищни. От Списъка отпадат 57 средищни институции, в това число 20 училища и 37 детски градини или части от детски градини, поради оптимизация на училищната мрежа и липса на минималния брой от 10 ученика или 4 деца, които пътуват от други населени места. \r\nОбщият брой на децата в новите средищни детски градини, включително части от детски градини, е 1 971, а пътуващите деца в задължителна предучилищна възраст са 163. Броят на учениците в четирите нови средищни училища е 487, а пътуващи до 16-годишна възраст ученици са 72. \r\nПромените в Списъка са извършени по мотивирано предложение на кметовете на общините и след извършена проверка от регионалните управления на образованието. Децата и учениците, които са от населени места без детска градина и училище, се обучават в други съгласно разпоредбите на Закона за предучилищното и училищното образование с осигурен от съответните общини безплатен транспорт до детската градина или училище.", "date": "2018.11.21", "title": "Актуализиран е списъкът на средищните детски градини и училища"}
{"url": "http://www.focus-news.net/news/2018/11/21/2593056/afp-balgariya-transportira-blizo-200-000-protivopehotni-mini-v-gartsiya.html", "text": "Българското правителство обяви транспортирането в Гърция на близо 200 000 противопехотни мини, които трябваше да бъдат унищожени след инцидента отпреди четири години с експлозията в завода, в който бяха съхранявани, предава  AFP . \r\n„България е извършила транспортирането до Гърция на 190,570 мини от завода край Горни Лом\", се казва в изявление на външното министерство в София, цитирано от агенцията.  \r\nГърция е сключила договор с частна българска фирма за унищожаване на общо 1,5 млн. мини от  завода, но на 1 октомври 2014 г. избухна експлозия, при която загинаха 15 души. В резултат на съоръжението бе отнето разрешителното за извеждане от експлоатация на останалите противопехотни мини. \r\nБългарската оръжейна промишленост, която процъфтяваше по време на комунизма, до голяма степен бе приватизирана през 90-те години. Но много от новите собственици нямат нито необходимите технологии, нито финансовите средства за инвестиране в безопасността на служителите. Затова и има смъртните случаи, подчертават от агенцията.  Тереза Герова", "date": "2018.11.21", "title": "AFP: България транспортира близо 200 000 противопехотни мини в Гърция"}
{"url": "http://www.focus-news.net/news/2018/11/21/2593057/pravitelstvoto-izbra-nov-predstavitel-na-rabotodatelite-v-us-na-srebarniya-fond.html", "text": "Предвид ротационния принцип за излъчване на представител от национално представителните организации на работодателите за член на Управителния съвет на Държавния фонд за гарантиране устойчивост на държавната пенсионна система (т. нар. Сребърен фонд), за 2019 година правителството избра за нов член Васил Велев. Той заменя досегашния представител на работодателите Людмила Векова. За целта МС измени свое решение от 17 юни 2010 г. Това съобщиха от  правителствена информационна служба .  \r\nЗаради настъпила персонална промяна в Министерството на финансите поради дългосрочен отпуск на титуляра на длъжността директор на дирекция „Държавен дълг“ Милена Бойкова, със същото решение за член на Управителния съвет на Фонда е определена Петя Кузева, която е настоящият директор на дирекцията. \r\nРъководството на т. нар. „Сребърен фонд“ се осъществява от Управителен съвет, който се състои от председател и осем членове. Министърът на финансите е председател, министърът на труда и социалната политика е заместник-председател, като председателят и заместник-председателят участват по право в Управителния съвет.", "date": "2018.11.21", "title": "Правителството избра нов представител на работодателите в УС на „Сребърния фонд“"}
{"url": "http://www.focus-news.net/news/2018/11/21/2593058/mezhduvedomstvena-rabotna-grupa-shte-analizira-neobhodimostta-ot-sazdavane-na-tsentar-za-utilizatsiya-na-boepripasi.html", "text": "С Решение на правителството се сформира междуведомствена работна група, която да извърши анализ на действащата нормативна уредба, регламентираща условията и реда за осъществяване на комплекса от дейности, извършвани с боеприпасите, взривните вещества и пиротехническите изделия. Целта е да се набележат възможностите за оптимизиране нормативната база. Това съобщиха от  правителствена информационна служба .  \r\nЩе се извърши и анализ на необходимостта, условията и възможностите за създаване, финансиране и функциониране на Център за утилизация на боеприпаси в Република България.", "date": "2018.11.21", "title": "Междуведомствена работна група ще анализира необходимостта от създаване на Център за утилизация на боеприпаси"}
{"url": "http://www.focus-news.net/news/2018/11/21/2593049/varna-kilometrichno-zadrastvane-se-e-obrazuvalo-na-patya-varna-burgas-pri-km-30.html", "text": "Километрично задръстване се е образувало при км 30 на пътя Варна – Бургас, съобщи  слушател на Радио „Фокус“ . По думите му задръстването е и в двете посоки.", "date": "2018.11.21", "title": "Варна: Километрично задръстване се е образувало на пътя Варна – Бургас при км 30"}
{"url": "http://www.focus-news.net/news/2018/11/21/2593059/sport-dimitar-dimitrov-hero-izpalni-misiyata-v-irtish.html", "text": "Воденият от Димитър Димитров Иртиш Павлодар спечели и втория бараж за оставане в елита на казахстанския футбол. След като в първата среща победи с 3:0, вчера тимът на Херо удари с 2:1 и у дома срещу Киран Шимкент (трети във втора дивизия). \r\nИртиш зае десетото място в крайното класиране в редовния сезон, което наложи да се играе плейоф за запазване на елитния статут. Футболистите на Димитров и неговите помощници Георги Чиликов и Петър Колев не оставиха съмнения в превъзходството си срещу втородивизионния съперник. \"Димитър ще продължи да работи в Иртиш и през новия сезон в качеството си на старши треньор\", съобщава местният сайт Prosports.kz.", "date": "2018.11.21", "title": "Спорт: Димитър Димитров-Херо изпълни мисията в Иртиш"}
{"url": "http://www.focus-news.net/news/2018/11/21/2593061/sofiya-dve-zheni-i-4-godishno-dete-sa-postradali-pri-pozhar-v-kv-sveta-troitsa.html", "text": "Две жени - на 52 и на 24 години, и 4-годишно момче са пострадали при пожар в кв. „Света Троица“. Това съобщиха от пресцентъра на  МВР . Сигналът за инцидента е подаден в дежурната част на Софийската пожарна служба минути след 22.00 часа на 20 ноември 2018 г. Пристигналите огнеборци на място в столичния квартал „Света Троица“ установили, че гори стая от апартамент на 9-и етаж на жилищен блок. Незабавно били предприети всички необходими действия по евакуиране на хората от жилището и погасяване на пожара. Пострадалите са транспортирани в болница. Причината за пожара е късо съединение. Огънят е унищожил стаята и домашно имущество.", "date": "2018.11.21", "title": "София: Две жени и 4-годишно дете са пострадали при пожар в кв. „Света Троица“"}
{"url": "http://www.focus-news.net/news/2018/11/21/2593062/otpuskat-se-300-000-lv-za-remont-i-izgrazhdane-na-voenni-pametnitsi.html", "text": "Правителството одобри  допълнителни разходи/трансфери за 2018 г. за финансово подпомагане на общините за ремонт, възстановяване, изграждане и довършване на военни паметници. Това съобщиха от  правителствена информационна служба . \r\nСъгласно чл. 3 ал. 2 от Закона за военните паметници, военните паметници са публична общинска собственост, с изключение на определените от министъра на отбраната съгласувано с министъра на културата за публична държавна собственост. Много общини, чрез Областните комисии „Военни паметници“ и индивидуално, отправят до Министерството на отбраната, което отговаря за изпълнението на закона, предложения за ремонт, възстановяване, изграждане и довършване на военни паметници. След разглеждане от компетентната дирекция в Министерството на отбраната на многобройните предложения, са избрани такива, за които има готовност да бъдат реализирани в кратък срок.  \r\nСредствата в размер на 300 000 лв. ще бъдат разпределени между над 60 общини, сред които: Петрич, Средец, Сунгурларе, Свищов, Стражица, Ново село, Роман, Дряново, Добрич, Крумовград, Момчилград, Ловеч, Луковит, Гулянци, Чипровци, Перник, Ковачевци, Левски, Долни Дъбник, Марица, Тутракан, Силистра, Сливен, Елин Пелин, Своге, Казанлък, Любимец, Тунджа, Стралджа и други.", "date": "2018.11.21", "title": "Отпускат се 300 000 лв. за ремонт и изграждане на военни паметници"}
{"url": "http://www.focus-news.net/news/2018/11/21/2593040/parviyat-diplomat-na-budapeshta-peter-siyarto-ungarskite-diplomati-ne-sa-narushili-mezhdunarodnoto-pravo.html", "text": "Министърът на външните работи на Унгария Петер Сиярто отхвърли обвиненията, че дипломатите на Будапеща са замесени в каквото и да било отвличане или бягство от Македония на бившия премиер Никола Груевски, предава излъчващият на албански език скопски телевизионен канал  „Алсат-М“ . \r\n„Нито един унгарски дипломат не е участвал в подобно нещо. Бившият македонски премиер дойде в Унгария от Албания при съвсем нормални условия, 100% зачитайки международното право и вътрешната правна система на онези държави, чиито граници е преминал“, категоричен бе първият дипломат на Будапеща.  Тереза Герова", "date": "2018.11.21", "title": "Първият дипломат на Будапеща Петер Сиярто: Унгарските дипломати не са нарушили международното право"}
{"url": "http://www.focus-news.net/news/2018/11/21/2593053/kyustendil-s-razlichni-initsiativi-vazpitanitsi-na-detska-gradina-slantse-otbelyazaha-denya-na-hristiyanskoto-semeystvo.html", "text": "С различни инициативи възпитаници на Детска градина „Слънце” в Кюстендил отбелязаха Деня на християнското семейство, предаде репортер на  Радио „Фокус” – Кюстендил . В детската градина гостува теологът Любляна Начева, експерт в отдел „Култура и духовно развитие“ към Община Кюстендил. По изключително интересен и увлекателен начин тя разказа на децата за хубавия християнски празник и неговата история. Децата получиха урок по доброта, която да занесат в своите семейства. Децата изработиха за своите родители поздравителни картички, посветени на Деня на християнското семейство и младеж. Те бяха под формата на къщичка – дома на децата, където сред своите семейства те се чувстват сигурни, обичани и подкрепяни. \r\nВенцеслав ИЛЧЕВ", "date": "2018.11.21", "title": "Кюстендил: С различни инициативи възпитаници на Детска градина „Слънце” отбелязаха Деня на християнското семейство"}
{"url": "http://www.focus-news.net/news/2018/11/21/2593065/ministerski-savet-othvarli-pretentsiya-na-evro-agent-eood.html", "text": "Министерският съвет отхвърли претенция на „Евро агент“ ЕООД за възстановяване на платени пристанищни такси за ползване на пристанище „Бургаски корабостроителници“. Това съобщиха от  правителствена информационна служба . \r\nИскането на „Евро агент“ ЕООД е свързано с отпадането на съдебно решение на разпоредби от Тарифата за пристанищните такси, събирани от ДП „Пристанищна инфраструктура“, действащи към момента на начисляването на таксите. Претенцията е отхвърлена като неоснователна като с подробни мотиви в решението е преценено, че не е необходимо преуреждане на отношенията между оператора и ползвателя на пристанището.", "date": "2018.11.21", "title": "Министерски съвет отхвърли претенция на „Евро агент“ ЕООД"}
{"url": "http://www.focus-news.net/news/2018/11/21/2593050/plamena-kirova-etnografski-muzey-burgas-v-21-vek-vazmozhnostta-da-se-obikalya-sveta-razdelya-mnogo-semeystvoto.html", "text": "Ако трябва да направим разлика между българското семейство такова, каквото е било преди, по времето на нашите прабаби и прадядовци, и такова, каквото е сега то, първата разлика е в сплотеността. Това каза за  Радио „Фокус“-Бургас  Пламена Кирова, уредник в Етнографския музей в Бургас, по повод Деня на християнското семейство. По думите й в миналото семейството е живеело заедно. „Живеели са със своите баби, дядовци, чичовци, лели и т. н., тъй като това го е позволявала къщата, или в другия случай са били в съседни домове“, отбеляза Кирова. Според думите й днес, особено в 21 век, възможността да се обикаля света разделя много семейството. „За това какви са причините всеки знае сам за себе си“, добави уредникът на Етнографския музей. Според Кирова в наши дни все повече семейства около 3- или 4-членни, като в това число влизат майка, баща и едно или две деца.  \r\n„Аз лично се радвам, когато чуя, че в едно семейство има повече от две деца, защото това е подкрепа за в бъдеще“, допълни още тя. По думите й друга промяна, която е настъпила в българското семейство, е загубата на ценности. Загубихме ценностите си някъде във времето, за което не бива да търсим виновни или грешни, но все пак е добре да се обърнем към онези ценности, описани още в романа „Под игото“, разказите на Йордан Йовков и на много други български писатели и автори от 19 и 20 век. Да се върнем към семейното уважение, младите - да имаме уважение към по-възрастните, да учим на това децата си, както и да знаем, че освен права имаме и задължения, включително вътре в семейството. И е добре да спазваме тези задължения, за да можем после свободно да изразяваме и да търсим правата си“, заяви Кирова. \r\n„Все повече намирам отрицателни разлики от семейството - такова, каквото е било в миналото, и такова, каквото е днес. Това, което е останало като положително от не толкова далечното миналото, е събирането по големите празници“, коментира Пламена Кирова. По думите й още една характерна черта, запазила се във времето, е търсенето на подкрепа от семейството. „Разбира се, ако семейството е в добри отношения, защото, когато е в лоши взаимоотношения няма значение дали живее през 19 в., 20 в., или 21 в., няма как да се поддържат добри контакти. Говорим за това да поддържаме едни добри отношения с нашите родители, баби и дядовци, деца“, каза още Кирова. „Търсим тяхната подкрепа и помощ и това наистина прави впечатление, както и, че повече се събираме по Коледа, празник, който наближава, също и по Великден“, заяви Кирова. Според нея вероятно това се дължи на факта, че голяма част от семействата са разделени - едни живеят в страната, други извън нея, и  може би тези, които живеят на различни места, усещат най-добре липсата на семейството и си спомнят за тези ценности. \r\nДеница ДИМИТРОВА", "date": "2018.11.21", "title": "Пламена Кирова, Етнографски музей – Бургас: В 21 век възможността да се обикаля света разделя много семейството"}
{"url": "http://www.focus-news.net/news/2018/11/21/2593066/predostavyat-se-dopalnitelni-9-mln-lv-na-natsionalniya-kompensatsionen-zhilishten-fond.html", "text": "Министерският съвет одобри вътрешнокомпенсирани промени на утвърдените разходи по области на политики/бюджетни програми и на утвърдените разходи за персонал по бюджета на Министерството на финансите за 2018 година. Това съобщиха от  правителствена информационна служба . \r\nПредоставят се 9 млн. лв. по бюджета на Националния компенсационен жилищен фонд за изплащане на част от задълженията за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове.", "date": "2018.11.21", "title": "Предоставят се допълнителни 9 млн. лв. на Националния компенсационен жилищен фонд"}
{"url": "http://www.focus-news.net/news/2018/11/21/2593063/kyustendil-60-semeystva-ot-dupnitsa-otbelyazaha-zaedno-godishnina-ot-nachaloto-na-savmestniya-si-zhivot.html", "text": "60 семейства от Дупница отбелязаха заедно годишнина от началото на съвместния си живот. Това съобщи за  Радио „Фокус” – Кюстендил  Христо Апостолов, пресаташе на Община Дупница. 54 семейства отбелязват своята „златна сватба”, а 6 – „диамантена”. Инициативата за съвместно празнуване на семейните юбилеи в Деня на християнското семейство е на Община Дупница.  \r\nПриветствие към празнуващите е отправил кметът инж. Методи Чимев. На тържеството са присъствали председателят на Общинския съвет Емил Гущеров и зам.-кметът Крум Милев. Двойките са подновили своите клетвите за вярност и са се подписали в специална ритуална книга. За всички тях Община Дупница е подсигурила музикална програма, коктейл, празнична торта и специална церемония по повод годишнините. \r\nВенцеслав ИЛЧЕВ", "date": "2018.11.21", "title": "Кюстендил: 60 семейства от Дупница отбелязаха заедно годишнина от началото на съвместния си живот"}
{"url": "http://www.focus-news.net/news/2018/11/21/2593069/pravitelstvoto-se-razporedi-s-imoti.html", "text": "Правителството прехвърля безвъзмездно на община Ботевград имоти - частна държавна собственост с обща площ 30 хил. кв. м. Имотите представляват стадион „Христо Ботев“ в града и поземлен имот в близост, който ще бъде използван за изграждане на паркинг и озеленени площи. По този начин ще бъдат задоволени нуждите на общината от обект за спортни дейности, а обособяването на зони за пешеходци и автомобили ще допринесе за по-безопасно придвижване в района около спортното съоръжение. Дейностите ще бъдат с изцяло неикономически цели, ще задоволят обществени потребности и ще подобрят общинската инфраструктура. Това съобщиха от  правителствена информационна служба . \r\nНа община Пловдив безвъзмездно се прехвърля имот, чийто статут се променя от публична на частна държавна собственост. Имотът се намира в местността между Голямо Конарско и Пазарджишко шосе в града и е с площ 4999 кв. м. Той ще бъде използван от общината за дейности по овладяване популацията на безстопанствените кучета на нейна територия. Имотът досега е управляван от Министерство на вътрешните работи, но е с отпаднала за ведомството необходимост.  \r\nБезвъзмездно безсрочно право на строеж в полза на община Мадан се учредява върху част от имот - публична държавна собственост. Имотът с площ 34,42 кв. м се намира в гр. Мадан и е част от река Малка река, протичаща в съседство на здравното заведение. С покриване на част от коритото й общината ще може да изпълни обект „Паркинг към Многопрофилна болница за активно лечение „Проф. д-р Константин Чилов“ - гр. Мадан“. Той е част от проект „Изграждане на градска градина с кътове за отдих, площи с декоративно озеленяване и паркинг“. С реализирането на проекта, който е в интерес на общините Мадан, Златоград, Рудозем и други съседни, ще се осигурят места за паркиране на служебни автомобили и автомобили на пациенти, посещаващи здравното заведение, ще се подсигурят по-добри условия за пациентите и хора с увреждания. От паркинга ще може да се осъществява връзка и с двора на болницата, който ще бъде ползван от автомобилите на спешната помощ или като авариен изход. Тротоарът от страната на болницата ще преминава в рампа за директен достъп до двора на здравното заведение, като ще се обособят две зони, даващи възможност за сядане, разходка и отдих на пациентите и посетителите в зелена и природосъобразна среда.  \r\nОт частна на публична държавна собственост се променя статутът на имоти, управлявани от Агенцията за социално подпомагане. Те се намират на ул. „Ангел Кънчев“ № 1 в град Русе и представляват терен с площ 174 кв. м и два самостоятелни обекта на първия етаж в изградена в него сграда. С решението на Министерския съвет Агенцията запазва правото си на управление върху имотите, които се ползват за нуждите на Дирекция „Социално подпомагане“ в града.  \r\nОт публична държавна в частна държавна собственост се променя статутът на сгради, предоставени за управление на ДП „Пристанищна инфраструктура“. Сградите са едноетажни постройки с обща застроена площ 495 кв. м. и са разположени в пристанищен терминал „Варна Изток“. Те са в много лошо техническо състояние и отпаднала необходимост от използването им по предназначение. Промяната ще даде възможност за събарянето на сградите и разчистването на терена в съответствие с изискванията на Закона за устройство на територията. Премахването на сградите ще увеличи откритите складови площи и ще даде възможност за привличане на повече товари, както и увеличение на обработените кораби в пристанището. \r\nС друго Решение правителството предоставя на Комисията за противодействие на корупцията и за отнемане на незаконно придобитото имущество управлението върху части от имоти - публична държавна собственост в град София за нейните нужди, като ще позволи преместването в една сграда на структурите, които се вливат в Комисията с влезлия в сила Закон за противодействие на корупцията и за отнемане на незаконно придобитото имущество. Частите от имоти представляват част от сутерен с площ 151,80 кв. м и четвърти етаж с площ 577,03 кв. м в административна сграда, намираща се на пл. „Света Неделя“ № 6, кв. 204. Досега те са били в управление на Министерството на вътрешните работи. По решение на Министерския съвет сега то получава управлението на четири етажа в друга сграда на ул. „Г.С. Раковски“ № 112.  \r\nПо реда на Закона за устройство на територията ще бъдат премахнати три сгради - частна държавна собственост, намиращи се в кв. „Източна промишлена зона“ в гр. Русе. Сградите са с обща площ 582 кв. м, а премахването им ще позволи на Агенция „Митници“ да направи реконструкция на инфраструктурата на трасе „Изход“ в зона „Запад“ на ГКПП „Дунав мост – Русе“. Ще се обособят два независими изходящи потока - за леки и за товарни автомобили. Подобрената организация на движение ще допринесе за по-качествено и експедитивно изпълнение на задачите на митническата администрация по контрол на превозни средства, стоки и товари и ще се увеличи пропускателната способност на трасетата. \r\nПо предложение на Междуведомствения съвет за управление на отнетото имущество, Министерският съвет възложи на Националната агенция за приходите да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 7 случая.  \r\nПравителството даде съгласието си ДП „Транспортно строителство и възстановяване“ да продаде недвижим имот, частна държавна собственост, чрез търг с тайно наддаване. Имотът се намира в местност „Сръбчето“ в гр. Русе и е с обща площ от 7 409 кв. м., вкл. сграда със застроена площ 1 459 кв. м. Той не е необходим за дейността на предприятието.", "date": "2018.11.21", "title": "Правителството се разпореди с имоти"}
{"url": "http://www.focus-news.net/news/2018/11/21/2593070/babh-90-000-yaytsa-i-2-254-kg-hrani-sa-izzeti-pri-proverki-prez-oktomvri-v-tsyalata-strana.html", "text": "През октомври 90 000 броя яйца и 2 254 кг храни от животински и неживотински произход са изтеглени и насочени за унищожаване от инспекторите на Дирекция „Контрол на храните” към Българската агенция по безопасност на храните (БАБХ). Това съобщиха от пресцентъра на  Агенцията . Количеството е конфискувано от производствени обекти, от складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция „Контрол на храните” също така е насочила за унищожаване 73 литра сурово мляко и безалкохолни напитки. \r\nПрез октомври в страната са извършени общо 12 484 проверки. За установени нарушения са издадени 806 предписания и са съставени 163 акта. Затворените обекти в страната с временно преустановена дейност са седем.", "date": "2018.11.21", "title": "БАБХ: 90 000 яйца и 2 254 кг храни са иззети при проверки през октомври в цялата страна"}
{"url": "http://www.focus-news.net/news/2018/11/21/2593071/nachalnikat-na-otbranata-general-andrey-botsev-e-na-ofitsialno-poseshtenie-v-rumaniya.html", "text": "Началникът на отбраната генерал Андрей Боцев е на официално посещение в Румъния в периода до 23 ноември. Това съобщиха от пресцентъра на  Министерство на отбраната . Визитата е по покана на началника на Щаба на отбраната на Румъния генерал Николае-Йонел Чука и се осъществява в изпълнение на плана за двустранно сътрудничество.  \r\nЦелта на посещението е да се обсъдят състоянието и перспективите за разширяване на двустранното военно сътрудничество между българската армия и румънските въоръжени сили. Ще бъде направен преглед на съвместното участие на двете държави в редица проекти по линия на НАТО, Европейския съюз и регионалните инициативи. В рамките на визитата ще бъдат посетени военни формирования от състава на въоръжените сили на Румъния.", "date": "2018.11.21", "title": "Началникът на отбраната генерал Андрей Боцев е на официално посещение в Румъния"}
{"url": "http://www.focus-news.net/news/2018/11/21/2593047/vitsepremierat-mariyana-nikolova-shte-se-spravya-s-otgovornostta-koyato-ne-e-leka-postat-mi-e-izklyuchitelno-otgovoren.html", "text": "Ще се справя с отговорността, която не е лека, постът ми е изключително отговорен. Това каза новият вицепремиер Марияна Николова на брифинг в Народното събрание, предаде репортер на  Агенция „Фокус“.   „Току-що бях избрана на длъжността заместник-министър председател на Република България. Един отговорен пост, който изисква продължаване на започнатото по отношение на линията на управленската програма на правителството, а също така повишаване на доходите на населението. Това са мои приоритети, към които аз ще се стремя“, каза още Николова. \"Моят приоритет, уважаеми представители на медиите, е икономика, икономика и само икономика. Демографската политика също не е за подценяване\", допълни Николова. По думите й здравеопазването също не е без значение. Попитана дали ще се справи с отговорността, Николова посочи: „Ще се справя с отговорността, която не е лека. Постът, който заемам е изключително отговорен. Нека първо да видим какъв ще е ресорът на отговорност“, каза тя. По думите й този ресор на отговорност се определя от министър-председателя и той може да прецени конкретни институции и агенции да й бъдат възложени. Попитана дали ще продължи работата по Закона за шума, Николова коментира, че законопроектът е в Народното събрание. По думите й, ако бъде одобрен и приет, там има разписани органи и институции, които ще извършват проверки и ще направят санкции по отношение на нарушителите. Във връзка с думите на вицепремиера Симеонов, че майките на деца с увреждания са „кресливи жени“, а децата им „уж болни“, тя посочи, че няма да коментира изказвания на политици. „На първо място аз съм майка и към конкретно дете не бих правила, каквито и да е изказвания“, каза Николова. Попитана дали ще говори като Симеонов, тя обясни, че нейният изказ не е такъв по принцип. Николова разказа и как е станала началник кабинет на вицепремиера Симеонов. \"Преди да заема длъжността началник на кабинет, работих в НЕК като ръководител на отдел \"Договорноправен и правна защита\". Към мен беше отправено предложение от страна на кабинета на г-н Симеонов, тъй като изискванията на му са били да бъде човек с достатъчен опит в администрацията и човек, който в крайна сметка разбира от управление на административен кабинет. Когато се явих, с мен имаше още около 10  кандидата. След два дни ми се обадиха да ми кажат, че аз съм одобрена за длъжността, тъй като имам значителен опит\", допълни още Николова.  В отговор на въпрос дали ще покани Волен Сидеров на разговор, Николова посочи, че е готова на разговор с всеки народен представител.  \r\nДеница КИТАНОВА", "date": "2018.11.21", "title": "Вицепремиерът Марияна Николова: Ще се справя с отговорността, която не е лека, постът ми е изключително отговорен"}
{"url": "http://www.focus-news.net/news/2018/11/21/2593060/d-r-emil-karaivanov-kmet-na-asenovgrad-semeystvoto-e-osnovata-na-nasheto-obshtestvo-i-e-nay-silnata-vrazka-koyato-krepi-horata.html", "text": "Днес християнският свят отбелязва празника Въведение Богородично. Ние го тачим и като Ден на християнското семейство и православната християнска младеж. Ден, който напомня на родителите за духовните им задължения към децата – да им дадат първото усещане и познание за православието и християнските добродетели, на които векове се е крепял българският род. Това се казва в поздравление от кмета на Асеновград д-р Емил Караиванов по повод Деня на християнското семейство, съобщиха от пресцентъра на  Общината . „Семейството е основата на нашето общество и е най-силната връзка, която крепи хората. То учи на прошка, обич и разбирателство. В него се крие тайната на съвместния живот и топлината на дома. Нека предаваме тези богатства на нашите деца и внуци, за да имат добрия пример и да се стремят към него, когато един ден и те започнат да градят семейство. Пожелавам на своите съграждани хармония в дома и отношенията помежду си, искрена обич, здраве и щастие! Честит празник!“, се посочва още в поздравлението.", "date": "2018.11.21", "title": "Д-р Емил Караиванов, кмет на Асеновград: Семейството е основата на нашето общество и е най-силната връзка, която крепи хората"}
{"url": "http://www.focus-news.net/news/2018/11/21/2593068/sofiya-do-kraya-na-mesetsa-obnovenoto-tramvayno-trase-po-ul-graf-ignatiev-shte-bade-gotovo.html", "text": "До 30 ноември ще приключи работата по трамвайното трасе на ул. „Граф Игнатиев“. Това съобщиха от пресцентъра на  Столичен общински съвет . От фирмата, която ремонтира зона 2 от централната градска част, „Джи Пи Груп“ отчетоха пред постоянната Комисия по архитектура и градоустройство към Столичен общински съвет, че приключват с настилката около новите релси и в момента правят битумната фуга. Веднага след това обектът трябва да бъде приет от ДНСК и да бъдат направени изпитания с трамвайна мотриса. Готов е участъкът от площад „Гарибалди“ до „Славейков“, чака се контрол от приемателната комисия на възложителя. Работата по двата площада обаче продължава. \r\nИзпълнителят обяви, че при изминали 47% от времето на проекта са изпълнили 86% от работата. В следващите седмици ще се работи за поетапното премахване на огражденията, при гарантирана безопасност на преминаващите, за да може хората да имат по-лесен достъп до търговските обекти и сградите в района. Това не значи, че ремонтът е приключил, уточниха от фирмата и представителите на строителния надзор пред общинските съветници. При строителните работи, които изискват допълнителни мерки за безопасност ще се слагат временни огради. В рамките на няколко дни ще бъде положен втори пласт асфалт по ул. „Цар Иван Шишман“ в участъка от ул. „Граф Игнатиев“ до ул. „Паренсов“, продължава работата по тротоарите. Асфалтовата настилка ще е временна, защото ремонтът на ул. „Цар Иван Шишман“ предстои през следващата година. По проект тротоарът от страната на жилищните сгради и магазините, който в момента е около 1.60 м ще бъде увеличен до 3 м, обясни проектантът арх. Радомира Методиева. \r\nПо време на заседанието на Комисията беше отчетена и срещата между представители на общинския съвет и бизнеса в района, която се проведе на 9 ноември т. г. От строителната фирма докладваха, че са изпълнили голяма част от препоръките на търговците. Дървените плоскости за пешеходци се подменят с такива, които са безопасни при дъжд и сняг, увеличено е осветлението в района на 6 ОУ, вече се пускат и обновените улични лампи. „За хората, които работят и живеят в района, всеки четвъртък след 11.00 часа представители на строителите и проектанта приемат сигнали и дават информация във временния комуникационен център на ъгъла на улиците „Паренсов“ и „Цар Иван Шишман“, съобщи председателят на Комисията Силвия Христова. Тя уточни, че Общината изрично е поискала по-бързото премахване на огражденията, за да улесни работата на бизнеса в района с оглед на идващите празници, но подчерта, че строителните дейности на обекта не са приключили. \r\nДо края на месеца свършва и основната работа по градинките „Кристал“ и „Св. Климент Охридски“, и тротоарите на бул. „Васил Левски“ и ул. „Московска“, отчетоха от „ПСТ Груп“, които ремонтират зона 4 на столичния център. Настилките са почти готови, голяма част от новото озеленяване в градините също е факт. По първият етап на обновяването на зоната ще има довършителни работи и през декември, следващият етап е догодина.", "date": "2018.11.21", "title": "София: До края на месеца обновеното трамвайно трасе по ул. „Граф Игнатиев“ ще бъде готово"}
{"url": "http://www.focus-news.net/news/2018/11/21/2593074/za-ratifikatsiya-se-predlagat-protokoli-za-izmeneniya-na-sporazumenieto-za-osnovavaneto-na-mezhdunarodnata-banka-za-ikonomichesko-satrudnichestvo-i-na-ustava-y.html", "text": "Министерският съвет предлага на Народното събрание да ратифицира Протокола за изменение на Споразумението за многостранните разплащания в преводни рубли и организацията на Международната банка за икономическо сътрудничество (МБИС), на Устава на Банката и на Протокола за изменение на Споразумението за организацията и дейността на Международната банка за икономическо сътрудничество от 22 октомври 1963 година (с измененията, внесени с Протоколите от 18 декември 1970 година, 23 ноември 1977 година и 18 декември 1990 година) и на Устава на Международната банка за икономическо сътрудничество (с измененията, внесени с Протоколите от 18 декември 1970 година, 23 ноември 1977 година и 18 декември 1990 година). Това съобщиха от  правителствена информационна служба . \r\nМБИС е основана през 1963 г. в Москва по силата на международно споразумение - Споразумение за многостранните разплащания в преводни рубли и организацията на Международната банка за икономическо сътрудничество от 22 октомври 1963 г., с измененията, внесени с протоколи от 18 декември 1970 г., 23 ноември 1977 г. и 18 декември 1990 г. (Споразумението). България е със статут на страна-учредител. \r\nПрез 2013 г. учредителните документи на МБИС са актуализирани и приведени в съответствие със съвременните условия, в които функционира финансовата институция. Новата редакция на учредителните документи е предложена с Протокола за изменение на Споразумението за организацията и дейността на Международната банка за икономическо сътрудничество и на Устава на Международната банка за икономическо сътрудничество, като протоколът е подписан от името на Република България на 25 ноември 2014 г. във Варшава, Полша. С този Протокол са направени и промени в учредителните документи на международната институция - наименованията на страните-членки се привеждат в съответствие с действащите им към момента имена. Предвид отказа от участие на Република Куба и Унгария и излизането им от Банката, се привеждат в съответствие и се актуализират текстове, свързани с дяловото участие на тези страни, както и с наименованията на валутата и депозитаря.", "date": "2018.11.21", "title": "За ратификация се предлагат Протоколи за изменения на Споразумението за основаването на Международната банка за икономическо сътрудничество и на Устава й"}
{"url": "http://www.focus-news.net/news/2018/11/21/2593075/dzhumhuriet-erdogan-prie-finansova-pomosht-ot-es-kato-s-tova-prizna-kritikite-za-nespazvane-na-varhovenstvoto-na-zakona-v-turtsiya.html", "text": "Президентът на  Турция Реджеп Тайип Ердоган подписа спогодба с ЕС в размер на 123 млн. евро, като част от финансовата помощ на Брюксел за Анкара през 2017 год., пише вестник  „Джумхуриет” . Подписът му е равносилен на откровено официално признание, понеже в приложението към спогодбата ясно се отправят предупреждения за „сериозните пропуски във върховенството на закона”. По пътя на въпросната финансова помощ Брюксел цели Турция да гарантира именно върховенството на закона и задълженията си за спазване на основните човешки права и свободи. Спогодбата между Турция и ЕС вече е публикувана в „Държавен вестник”. Чрез нея се предвижда Анкара да получи 123 млн. евро, които да използва целенасочено в областите на „демокрацията и управлението” и на „върховенството на закона и основните права на човека”, посочва още „Джумхуриет”.  Георги Димов", "date": "2018.11.21", "title": "„Джумхуриет”: Ердоган прие финансова помощ от ЕС, като с това призна критиките за неспазване на върховенството на закона в Турция"}
{"url": "http://www.focus-news.net/news/2018/11/21/2593076/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на Белово инж. Костадин Варев за съдбата на бившия Военен санаториум в Белово, за който претендираха наследниците на ген. Рачо Петров. Ще продължим темата като ще ви разкажем за това как са запомнили генерала неговите наследници. По темата наш събеседник ще бъде Севдалина Попова, старши експерт „Музейно дело“ в Община Белово.  \r\nВъв втората част на предаването ще ви разкажем за дейността на читалището в село Дъбравите, което отбеляза своята 80-та годишнина през тази година. За неговата история и традициите, които пази културната институция, ще разговаряме с Румяна Табакова, секретар на читалището.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.21", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/11/21/2593072/afp-protestite-sreshtu-povishavaneto-na-tsenite-na-gorivata-vzeha-vtora-zhertva-vav-frantsiya-makron-otpravi-preduprezhdeniya-sreshtu-zhaltite-zhiletki.html", "text": "Държавният глава на Франция Еманюел Макрон предупреди, че властите ще подведат под отговорност демонстрантите, които имат „неприемливо поведение“ в протестите срещу повишаването на цените на горивата“, предава  AFP , като се позовава на изявление от говорителя на президента. \r\n„Страданията трябва да бъдат чути, но има и неприемливо поведение. Няма да бъдем нерешителни в гарантирането на обществения ред. Не можем да приемем двамата загинали, ранените в демонстрациите, расистки, антисемитски или хомофобски прояви“, се казва в изявлението, разпространено след съобщението за втора жертва на протестите.  Тереза Герова", "date": "2018.11.21", "title": "AFP: Протестите срещу повишаването на цените на горивата взеха втора жертва във Франция, Макрон отправи предупреждения срещу „Жълтите жилетки“"}
{"url": "http://www.focus-news.net/news/2018/11/21/2593077/odobreni-sa-pozitsiite-na-balgarskata-strana-za-zasedaniyata-na-organite-na-upravlenie-na-mezhdunarodnata-investitsionna-banka-i-na-mezhdunarodnata-banka-za-ikonomichesko-satrudnichestvo.html", "text": "Министерският съвет одобри позициите на българската делегация за първото заседание на Съвета на управителите и на Съвета на директорите на Международната инвестиционна банка (МИБ) и за 132-рото заседание на Съвета на Международната банка за икономическо сътрудничество (МБИС), както и на работната група на представителите на ръководителите на делегации на страните членки на МБИС, които ще се проведат в периода 3-6 декември 2018 г. във Варадеро, Куба. \r\nНа предстоящите заседания ще бъдат обсъдени и гласувани следните въпроси, по които Република България като акционер ще изложи своята позиция: програма за капитализация на Международната инвестиционна банка за периода 2018-2022 година; предложение за преместване на седалището на Международната инвестиционна банка от Москва в Будапеща; както и концепцията за създаването на Банкова група с участието на МИБ и на МБИС и приемането на МБИС за пълноправен член в МИБ. \r\nБългария ще изрази подкрепа за предприеманите стъпки от двете международни финансови институции за подобряване на икономическата им ефективност, за реализиране на балансирано консолидиране на потенциала им, включително на тяхната ресурсна база и натрупания опит за целите на динамичното им развитие в изпълнение на техните мисии и за създаването на основи за стратегическо партньорство в полза на техните акционери. \r\nМеждународната инвестиционна банка е многостранна финансова институция за развитие, учредена съгласно Споразумението за основаването на Международната инвестиционна банка, регистрирано на 10 юли 1970 г. в Секретариата на ООН, и нейния устав. Страните-членки на МИБ са България, Виетнам, Куба, Монголия, Унгария, Румъния, Русия, Словакия и Чехия. България е член на МИБ от създаването й. \r\nМеждународната банка за икономическо сътрудничество е международна финансова институция, основана през 1963 г. в Москва. Дейността на банката се осъществява съгласно Споразумението за създаване на Международната банка за икономическо сътрудничество от 22 октомври 1963 г., регистрирано на 20 август 1964 г. в Секретариата на ООН, и нейния устав. Страни-членки на банката са България, Виетнам, Монголия, Полша, Русия, Румъния, Словакия и Чехия. България е със статут на страна-учредителка.", "date": "2018.11.21", "title": "Одобрени са позициите на българската страна за заседанията на органите на управление на Международната инвестиционна банка и на Международната банка за икономическо сътрудничество"}
{"url": "http://www.focus-news.net/news/2018/11/21/2593081/haskovo-urok-po-dobrota-provedoha-detsa-ot-nachalnoto-uchilishte-v-topolovgrad.html", "text": "По повод Деня на християнското семейство деца от НУ “Св.св.Кирил и Методий“ размениха мисли за добротата като ценно човешко качество, съобщиха от пресцентъра на  Oбщината . В навечерието на празника  учениците от четвъртите класове  с класни ръководители Ваня Василева и Таня Недялкова посетиха читалищната библиотека, където ги посрещнаха с топли думи. Приветства ги библиотекарят Мария Паскалева, която подари книги на двата класа от читалищното ръководство. Децата пяха песни, рецитираха стихове, споделиха мисли и си пожелаха да бъдат добри и съпричастни. На балончета те написаха послания за добротата, които ще поставят в своето училище като апел към връстниците си. В деня на празника първокласниците от училището класни ръководители Йорданка Стойчева и Стефка Трифонова посетиха храм“Св.Георги“. Там свещеноиконом Николай Клюнков ги посрещна гостоприемно – почерпи ги с бонбони, подари им книжки, изнесе им проповед за добротата. Той обясни на малките първокласници колко е нужно да бъдат добри, да помагат и уважават родителите си, учителите, възрастните хора. Децата научиха как да се държат в храма, как да палят свещички, как да бъдат добри християни. Полезното за подрастващите събитие се организира по традиция от читалището. Осигурени бяха свещички за всяко дете. И малките първолаци получиха книжки с пожелание: „В Деня на християнското семейство Ви пожелавамеда бъдете благословени с мир в семейното огнище, с любов в сърцата!“", "date": "2018.11.21", "title": "Хасково: Урок по доброта проведоха деца от Началното училище в Тополовград"}
{"url": "http://www.focus-news.net/news/2018/11/21/2593078/liderat-na-abv-mladezhi-plamena-zayachka-se-sreshtna-s-predsedatelya-na-mladezhkiya-parlament-v-darzhavnata-duma-mariya-voropaeva-i-neyniya-ekip.html", "text": "Лидерът на АБВ - Младежи Пламена Заячка се срещна с председателя на Младежкия парламент в Държавната дума Мария Воропаева и нейния екип. Това съобщиха от пресцентъра на  ПП АБВ . По време на срещата Пламена Заячка увери колегите си в позицията на АБВ - Младежи за сваляне на санкциите срещу Русия, които по думите и са неоснователни, вредят на социално-икономическата среда и в България и в Русия, и вече видимо се заобикалят от редица европейски държави, осъзнали тяхната несъстоятелност.   \r\nЗаячка и Воропаева договориха и съвместното отбелязване на 141 г. от Плевенската епопея. Обсъдени бяха и възможностите за културно сътрудничество и обмяна на опит в сферата на патриотичното възпитание.", "date": "2018.11.21", "title": "Лидерът на АБВ - Младежи Пламена Заячка се срещна с председателя на Младежкия парламент в Държавната дума Мария Воропаева и нейния екип"}
{"url": "http://www.focus-news.net/news/2018/11/21/2593064/negovo-visokopreosveshtenstvo-zapadno-i-srednoevropeyskiyat-mitropolit-antoniy-oglavi-sveta-liturgiya-v-sofiyskata-duhovna-seminariya-za-praznika-vavedenie-bogorodichno.html", "text": "На големия християнски празник Въведение на Пресвета Богородица Негово високопреосвещенство Западно и Средноевропейският митрополит Антоний оглави Божествена света Литургия в Софийската духовна семинария „Св. Йоан Рилски Чудотворец“, предаде репортер на  Агенция „Фокус“ . Митрополит Антоний бе в съслужение с Негово високопреподобие архимандрит Пахомий - ректор на семинарията, йеромонах Мелетий - заместник ректор и др. духовни лица.  \r\nНикола ПЕТКОВ", "date": "2018.11.21", "title": "Негово високопреосвещенство Западно и Средноевропейският митрополит Антоний оглави света Литургия в Софийската духовна семинария за празника Въведение Богородично"}
{"url": "http://www.focus-news.net/news/2018/11/21/2593079/balgariya-i-katar-shte-si-satrudnichat-pri-izgrazhdaneto-na-nova-infrastruktura-za-dostavki-na-vtechnen-ili-kompresiran-priroden-gaz.html", "text": "България и Катар ще си сътрудничат при изграждането на нова инфраструктура за доставки на втечнен или компресиран природен газ от Държавата Катар за нашата страна и региона на Югоизточна Европа. Това е предвидено в Меморандума за разбирателство между Министерството на енергетиката на Република България и Министерството на енергетиката и индустрията на Държавата Катар за сътрудничество в областта на енергетиката, подписан на 8 март в София. Министерският съвет утвърди меморандума на днешното си заседание. Това съобщиха от  правителствена информационна служба . \r\nМеморандумът цели създаването на необходимата база за разширяване на енергийното сътрудничество между двете страни. Предвижда се смесена българо-катарска работна група да работи за задълбочаване на двустранното партньорство в областта на енергетиката. \r\nС повече от 24 трлн. куб. м. Катар заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%. \r\nАктивизирането на двустранното сътрудничество между Република България и Държавата Катар в областта на енергетиката е в синхрон със стремежа на страната ни за диверсификация на източниците и маршрутите за газови доставки.", "date": "2018.11.21", "title": "България и Катар ще си сътрудничат при изграждането на нова инфраструктура за доставки на втечнен или компресиран природен газ"}
{"url": "http://www.focus-news.net/news/2018/11/21/2593080/balgariya-podpisva-memorandum-za-satrudnichestvo-s-organizatsiyata-na-evreite-v-balgariya-shalom-i-svetovniya-evreyski-kongres.html", "text": "Правителството одобри сключването на Меморандум за сътрудничество с Организацията на евреите в България „Шалом“ и Световния еврейски конгрес. Документът ще бъде подписан от заместник-министъра на външните работи Георг Георгиев в качеството му на национален координатор за борба с антисемитизма. Това съобщиха от  правителствена информационна служба . \r\nМеморандумът за сътрудничество е поредна стъпка, чрез която страната ни засвидетелства последователната си политика по защита на правата на човека. Той подпомага в значителна степен усилията на България за пълноправно членство в Международния алианс за възпоменание на Холокоста. \r\nДокументът ще подпомогне сътрудничеството в образователните и културни програми и дейности, насочени към младежите, държавните служители и широката общественост, с оглед повишаването на информираността и разбирането за антисемитизъм и насърчаване на толерантността. Обръща се внимание и на мерките за противодействие на речта на омраза в интернет пространството.", "date": "2018.11.21", "title": "България подписва Меморандум за сътрудничество с Организацията на евреите в България „Шалом“ и Световния еврейски конгрес"}
{"url": "http://www.focus-news.net/news/2018/11/21/2593067/adelina-stefanova-hram-vavedenie-bogorodichno-blagoevgrad-na-dneshniya-praznik-sveshtenitsite-prizovavat-roditelite-da-vodyat-detsata-si-na-bogosluzhenie.html", "text": "На днешния празник свещенослужителите призовават родителите да водят децата си на богослужение. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград, по повод празника Въведение Богородично, който се отбелязва и като Ден на християнското семейство и православната християнска младеж. Според нея е важно да се разказва на децата за църквата, за библейските събития и по този начин те да се възпитават в благочестие. „В миналото на този ден учителите са водили учениците в църква, изнасяли са беседи, сказки, литературно-музикални песнопения. Днес празникът се запазва, като се чества от ограничен кръг родители и онези деца, които са непълнолетни. Предишният ден родителите и децата се изповядват, а на самия празник, тържествено облечени, пристъпват на църковна литургия. Затова денят се води като Ден на християнското семейство и на християнската младеж“, коментира Стефанова. \r\nНатали СТЕФАНОВА", "date": "2018.11.21", "title": "Аделина Стефанова, храм „Въведение Богородично“ - Благоевград: На днешния празник свещениците призовават родителите да водят децата си на богослужение"}
{"url": "http://www.focus-news.net/news/2018/11/21/2593082/balgariya-i-rumaniya-shte-prouchvat-vazmozhnostta-za-izgrazhdane-na-nov-most-na-r-dunav-pri-ruse-gyurgevo.html", "text": "Министерският съвет одобри като основа за водене на преговори Протокол за изменение и допълнение на Меморандума между правителствата на България и Румъния за извършване на задълбочени проучвания за изграждане на нови мостови съоръжения на река Дунав, подписан на 28 октомври 2014 г., в гр. Букурещ, Румъния. Това съобщиха от  правителствена информационна служба . \r\nАнализът показва многократно нарастване през последните години на автомобилния трафик през Дунав мост Русе - Гюргево, както и на търговския обмен по коридор от основната Трансевропейската транспортна мрежа „Рейнско-Дунавски“. Съществуващото съоръжение е открито за експлоатация преди повече от 60 години и техническите му възможности не водят до облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе - Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни. \r\nС подписването на Протокола двете страни ще подкрепят извършването на проучвания за изграждане на нов мост над река Дунав при Русе - Гюргево, чрез което се поставя основа за разширяване на транспортните връзки и повишаване на икономическата активност. Същевременно се отчита изразената воля на лидерите на балканските страни за подобряване на транспортната свързаност в региона. Подкрепа за изграждането на ново съоръжение на р. Дунав при Русе - Гюргево е изразена и от местните и регионални власти на двете страни.", "date": "2018.11.21", "title": "България и Румъния ще проучват възможността за изграждане на нов мост на р. Дунав при Русе – Гюргево"}
{"url": "http://www.focus-news.net/news/2018/11/21/2593083/s-priblizitelno-180-mln-leva-shte-bade-finansirano-izgrazhdane-na-instalatsiya-za-kombinirano-proizvodstvo-na-energiya-v-sofiya-s-opolzotvoryavane-na-rdf-otpadak.html", "text": "Правителството даде съгласието си Управляващият орган на Оперативна програма „Околна среда 2014 - 2020 г.“ да подпише договор със Столична община в партньорство с „Топлофикация София“ ЕАД за изграждане на инсталация за комбинирано производство на енергия в София с оползотворяване на RDF отпадък. Това съобщиха от  правителствена информационна служба . \r\nПроектът се финансира от оперативна програма „Околна среда 2014 - 2020 г.“, като общата му стойност е приблизително 370 милиона лева, а отпуснатите безвъзмездно средства са приблизително 180 милиона лева. \r\nС приетото решение става възможно стартиране на дейностите по изграждането на инсталация за оползотворяване на RDF отпадък, образуван от работата на инсталацията за механично биологично третиране (МБТ) на битовите отпадъци на Столична община преди окончателното одобрение на проекта от Европейската комисия. \r\nЦелта на проекта е да се осигури оползотворяването на образуваната в инсталацията за МБТ на Столична община RDF фракция, с което ще се осигури цялост и устойчивост на управлението на битовите отпадъци на Столична община.", "date": "2018.11.21", "title": "С приблизително 180 млн. лева ще бъде финансирано изграждане на инсталация за комбинирано производство на енергия в София с оползотворяване на RDF отпадък"}
{"url": "http://www.focus-news.net/news/2018/11/21/2593085/odobreni-sa-izmeneniyata-v-zakona-za-zashtita-ot-vrednoto-vazdeystvie-na-himichnite-veshtestva-i-smesi.html", "text": "Министерският съвет одобри измененията в Закона за защита от вредното въздействие на химичните вещества и смеси. Целта им е да въведат изискванията на Директива (ЕС) 2017/2102 на ЕП и на Съвета за изменение на Директива 2011/65/ЕС относно ограничението за употребата на определени опасни вещества в електрическото и електронното оборудване. Това съобщиха от  правителствена информационна служба . \r\nС промените ще се постигне съответствие на националното законодателство с това на ЕС. Разпоредбите на закона влизат в сила от юни 2019 г., като от 22 юли с.г. ограниченията за употреба на определени опасни вещества ще се прилагат за всички изделия - електрическо и електронно оборудване, които се пускат на пазара, като се дава възможност за повторна употреба на резервни части за определен период. \r\nИзключения от изискванията за съдържание на определени опасни вещества се правят за музикални тръбни органи, използващи електрически компоненти и съдържащи олово, поради липса на заместители на оловото за тази употреба, както и за жична мобилна техника (машини) за професионална употреба, задвижвани от тяга и непредназначени за движение по път. Разрешават се дейностите по вторичния пазар (вкл. ремонт) за кабели и резервни части за електрическо и електронно оборудване, които се пускат на пазара до 22 юли 2019 г. Измененията разрешават повторната употреба на резервни части, възстановени от електрическо и електронно оборудване, за дадена подкатегория изделия, като са предвидени различни преходни периоди за съответствие с изискванията за ограничаване съдържанието на определени опасни вещества.", "date": "2018.11.21", "title": "Одобрени са измененията в Закона за защита от вредното въздействие на химичните вещества и смеси"}
{"url": "http://www.focus-news.net/news/2018/11/21/2593087/varna-razsledvane-na-obstoyatelstvata-okolo-tezhkata-katastrofa-na-patya-varna-burgas-pri-koyato-zagina-27-godishen-mazh-e-prichina-za-zadrastvaneto-v-rayona.html", "text": "Пътят Варна - Бургас е затворен за преминаване на автомобили в района на село Старо Оряхово заради тежката катастрофа, при която загина 27-годишен мъж, а други двама души бяха откарани в болница. Това съобщиха за  Радио „Фокус“ – Варна  от ОДМВР – Варна. В района се е образувано задръстване в двете посоки. На място се извършват действия по разследване на детайли и обстоятелства около инцидента, в който са участвали товарен автомобил и микробус. Изяснява се и състоянието на мъжа и жената, пострадали при сблъсъка на превозните средства. От полицията апелират водачите да използват обходни маршрути. \r\nМарияна ВАЛЕНТИНОВА", "date": "2018.11.21", "title": "Варна: Разследване на обстоятелствата около тежката катастрофа на пътя Варна – Бургас, при която загина 27-годишен мъж, е причина за задръстването в района"}
{"url": "http://www.focus-news.net/news/2018/11/21/2593086/odobrena-e-balgarskata-pozitsiya-za-zasedanieto-na-saveta-na-es-po-obrazovanie-mladezh-kultura-i-sport.html", "text": "Правителството одобри позицията на България за участие в редовното заседание на Съвета по образование, младеж, култура и спорт на ЕС, което ще се проведе на 26 и 27 ноември в Брюксел. Това съобщиха от  правителствена информационна служба . \r\nСъветът във формат „Образование“ ще постигне частичен общ подход по предложението за регламент за създаването на новата програма „Еразъм“. Ще се приеме препоръка относно насърчаване автоматичното признаване на дипломите за висше образование и за завършен гимназиален етап на средно образование. По точката за дебат ще бъде обсъдена темата „Европейското образователно пространство: от визия към изпълнение“. \r\nВъв формат „Младеж“ ще бъде обсъдено предложението за регламент относно Европейския корпус за солидарност (2021-2027), ще се приеме резолюция относно стратегията на ЕС за младежта (2019-2027) и заключения за работата с младежта по въпросите на миграцията и бежанците. По точката за дебат ще бъде обсъдена темата за стратегията на ЕС за младежта (2019-2027): от визия към изпълнение. \r\nВъв формат „Култура“ Съветът ще приеме доклад за напредъка по предложението за регламент по програмата „Творческа Европа“ (2021-2027). Съветът ще приеме и заключения относно работния план за култура за 2019-2021 г. и относно засилването на европейското съдържание в цифровата икономика. По точката за дебат ще се обсъдят предизвикателствата пред медийната среда във връзка с борбата с разпространението на дезинформация онлайн. \r\nСъветът във формат „Спорт“ ще приеме заключения относно икономическото измерение на спорта и социално-икономическите ползи за него. Темата за дебат на министрите е „Значимите спортни събития като движеща сила за иновации“.", "date": "2018.11.21", "title": "Одобрена е българската позиция за заседанието на Съвета на ЕС по образование, младеж, култура и спорт"}
{"url": "http://www.focus-news.net/news/2018/11/21/2593088/balgariya-i-vietnam-shte-podpishat-memorandum-za-razbiratelstvo-v-oblastta-na-truda-i-sotsialnite-vaprosi.html", "text": "Правителството одобри проект на Меморандум за разбирателство между Министерството на труда и социалната политика на България и Министерството на труда, инвалидите и социалните въпроси на Виетнам. Документът предвижда двете институции да задълбочат обмяната на опит и добри практики за ефективно управление в сферата на труда, заетостта и интеграцията на хората с увреждания. Това съобщиха от  правителствена информационна служба . \r\nБългария и Виетнам ще обменят опит относно усъвършенстването на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и борбата с бедността и социалното изключване.", "date": "2018.11.21", "title": "България и Виетнам ще подпишат Меморандум за разбирателство в областта на труда и социалните въпроси"}
{"url": "http://www.focus-news.net/news/2018/11/21/2593089/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Ще започнем с актуална информация за това как върви снабдяването на домакинствата с дърва за огрев от Югозападно държано предприятие. Наш гост по темата ще бъде инж. Юлий Сираков, главен експерт в направление „Опазване на горските територии“ в предприятието. С него ще дискутираме и още един въпрос, който е особено актуален в този период от годината, а именно - незаконната сеч.  \r\nВеднага след това ще отправим поглед към поредното издание на инициативата „Нощ на театрите“, за да разберем как премина тя в Симитли и имаше ли интерес и тази година към театралното събитие. С обобщение по темата ще чуем Бранимир Митов, директор на Драматичен театър „Проф. Енчо Халачев“.  \r\nВъв втората част от предаването ще отправим поглед към предстоящия голям християнски празник, посветен на св. Екатерина. За църковните обичаи, както и за личността на светицата, повече ще ни разкаже църковният уредник Аделина Стефанова. В края на предаването очаквайте и традиционния обзор на всичко по-важно, което се случи в Симитли през последните дни. Очакваме и Вас, нашите слушатели на телефоните в студиото: 0885 303 373 и 073/ 88-55-81, или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места от общината. \r\nПредаването   се излъчва на честотите на   всяка сряда от 15.00 до 16.00 часа с водещ Ливия Нинова.", "date": "2018.11.21", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/11/21/2593090/sofiya-na-26-noemvri-zapochva-sadeben-protses-sreshtu-trima-dushi-obvineni-vav-vaorazheni-grabezhi-v-stolichniya-kv-lagera.html", "text": "На 26 ноември започва съдебен процес срещу трима души обвинени във въоръжени грабежи  в столичния кв. „Лагера“. Това съобщиха от  Апелативната прокуратура  На 26 ноември започва разглеждането по същество на съдебното дело срещу Емил Милев и двамата участници в организираната и ръководена от него престъпна група. Това реши Специализираният наказателен съд в разпоредително заседание, след като не намери пречки за започване на процеса. От задържането си на 11 януари 2018 г. Милев е в ареста. Две съдебни инстанции му определиха мярка за неотклонение „Задържане под стража“, впоследствие нито едно от исканията му съдът да измени мярката в по-лека не бе уважето от въззивната инстанция. На 24 октомври 2018 г. Специализираната прокуратура внесе в Специализирания наказателен съд обвинителен акт срещу тримата обвиняеми по делото. Освен за участие в организирана престъпна група, те бяха предадени на съд за извършване на въоръжен грабеж на 30 декември 2008 г. в магазин „Била“ в столичния кв. „Лагера“. Тогава, точно в 23 часа вечерта, те атакуват хипермаркета през служебен вход облечени в тъмни дрехи, с маски на лицата, бронежилетки с надпис „Полиция“ и  въоръжени с автомат „Калашников“ и пистолети. Симулират полицейска акция, за да избегнат евентуална съпротива на охранителите и на двайсетината служители, намиращи се в магазина след края на работния ден. Разчитат на солидна плячка заради очаквания висок оборот в предновогодишния ден. \r\nУчастниците пристигат пред рампата за зареждане със стоки с черен джип. Връзват с белезници охранителите, които ги посрещат, събират всички служители в едно от помещенията и прибират от трезора на магазина наличния оборот - 193 024 лева. Служителите в магазина разбират, че става дума не за полицейска операция, а за грабеж, едва когато чуват звъна от падащите на земята изпразнени касети в трезора, където се съхраняват оборотните средства. На десетата минута от влизането в магазина тримата напускат хипермаркета през главния вход. Стъклената врата за посетители в този час е заключена и се налага да бъде срината с автоматичен откос от Милев. Грабителите се качват на черния джип и заминават в неизвестна посока. Разследването по случая установява, че подготовката за „удара“ е продължила цели осем месеца. Милев организирал групата си през февруари 2008 г., като  привлякъл двама доверени познати. По-късно дал вид, че включва в нея още две лица, които разполагали с пълна информация за работата на магазина, охраната, разположението на офисите и трезора за съхраненине на оборотните средства. Важно за него било, че имали и идеи как да приберат огромна сума. Милев им обяснил, че ще действат заедно с други „двама негови човека“, убедил ги да дадат пари за купуването на мощна кола, с която да се оттеглят. Насрочил дори дата и час за грабежа, но тогава на уреченото място не се появили нито той, нито „неговите двама човека“. Дни по-късно двамата „нови“ в групата разбрали, че грабежът е извършен без тяхното участие и че са използвани от Милев за събиране на информация. \r\nСлед задържането му на 11 януари 2018 г. Емил Милев е подал 33 жалби срещу съдии, прокурори, следователи, съдебни охранители (повечето от които работят в специализираните съдилища и прокуратури). Всички те са по повод единствеуно на досъдебното производство на Специализираната срещу групата му. Придружени са и с искания за образуване на досъдебни производства срещу магистрати и служители. Не малък е и броят и на жалбите на Милев до други институции.", "date": "2018.11.21", "title": "София: На 26 ноември започва съдебен процес срещу трима души, обвинени във въоръжени грабежи  в столичния кв. „Лагера“"}
{"url": "http://www.focus-news.net/news/2018/11/21/2593092/muzeyat-na-aviatsiyata-shte-bade-premesten-v-gr-plovdiv.html", "text": "Правителството прие Решение, с което одобри преместването в гр. Пловдив на Музея на авиацията - Крумово, филиал на Национален военноисторически музей. Необходимите средства за изпълнението на решението се осигуряват по бюджета на Министерството на отбраната в рамките на следващите бюджетни процедури. Това съобщиха от  правителствена информационна служба . \r\nС приемането на правителственото решение ще се обогати културният профил на град Пловдив и ще се създаде възможност за индивидуални посещения от ученици и млади хора.", "date": "2018.11.21", "title": "Музеят на авиацията ще бъде преместен в гр. Пловдив"}
{"url": "http://www.focus-news.net/news/2018/11/21/2593091/rse-makedoniya-krepostta-na-sasho-miyalkov-se-razpada.html", "text": "Това, което се случва в Македония, са тъпани след сватба. Но по-добре това, отколкото да бъдат допускани бягства на още обвиняеми по ключови за страната съдебни дела. Това твърдят анализаторите след задържането на бившия директор на Управлението за сигурност и разузнаване Сашо Миялков. И докато адвокатите му внасят жалби срещу ареста, редица македонци си задават въпроса дали задържането му всъщност не е отговор на държавата на скандалното бягство от страната на бившия премиер Никола Груевски, отбелязват  в македонската редакция на   Радио „Свободна Европа“ . \r\nОт Наказателния съд Скопие потвърдиха, че по искане на Специализираната прокуратура на Миялков е определена мярка задържане за срок от 30 дни. От официалното изявление стана ясно, че мярката е наложена заради съществуването на опасност за бягство на обвиняемия по делото за незаконно подслушване - „Крепост/Таргет“. \r\nМиялков не се появи на изслушването по делото във вторник. В крайна сметка изслушването бе отложено за 4 декември. \r\nСтраните имат право да обжалват решението за задържане в Апелативния съд - Скопие в срок от 24 часа след получаването на решението за ареста. Адвокатите на Миялков вече обявиха, че ще направят точно това. \r\n„Получихме решението за определяне на мярката за задържане. Още в рамките на деня ще го обжалваме. Защитата счита, че без да се призове и да се изслушва ответника по повод предложението за задържане, не е възможно да се определи подобна мярка. Наказателно-процесуалният кодекс посочва, че всяко лице трябва да бъде призовано и изслушано, и след изявлението му да бъде определена мярка за задържане, ако има условия за това\", заяви Антонио Апостолски, адвокат на обвиняемия Сашо Миялков. \r\nПрави впечатление, че задържането на Миялков бе извършено няколко часа, след като бившият премиер Никола Груевски получи политическо убежище в Унгария. В обществото вече се спекулира, че експресното задържане на бившия директор на Управлението за сигурност и разузнаване е бърза реакция на властта, насочена към успокояване на обществотото след бягството на Груевски от страната и разочарованието от събитията, свързани с него. \r\nСпоред професор Никола Дуйовски е оправдано да се вземат такива мерки, особено след като Груевски е избягал. Въпреки че според него е много вероятно задържането да е реакция на развитието на скандала с първия му братовчед, професорът е убеден, че е случило точно това, което е трябвало.  \r\n„Това, което ни се случва, са тъпани след сватба. Но е по-добре това, отколкото да ги оставят да избягат. Защото всички те имат логистика, всички имат фирми в други държави, чухме, че част от тях са и с банкови сметки с високи суми, нищо няма да им попречи да избягат, ако не е отговорът на държавата \", казва професорът. \r\nОсвен по делото „Крепост-Таргет“, Миялков е обвинен в още няколко случая на Специализираната прокуратура , включително „Трезор“ и „Титаник 2“, а отскоро -  и „Империя“.  \r\nМиялков е третото задържано длъжностно лице от предходното правителство в Скопие след бягството на премиера Никола Груевски. По-рано в ареста влязоха бившият генерален секретар на правителството Кирил Божиновски и министърът на транспорта и съобщенията Миле Янакиески бяха задържани. Тереза Герова", "date": "2018.11.21", "title": "РСЕ (Македония): „Крепостта“ на Сашо Миялков се разпада"}
{"url": "http://www.focus-news.net/news/2018/11/21/2593073/grozdelina-georgieva-regionalen-etnografski-muzey-plovdiv-dneshnoto-semeystvo-ima-mnogo-po-malko-hristiyanski-duh.html", "text": "Днешното семейство има много по-малко християнски дух, каза за  Радио „Фокус“ - Пловдив  Грозделина Георгиева, уредник в Регионален етнографски музей - Пловдив. „Надявам се на този ден хората да се съберат в домовете си, стопанката на дома да направи пита с мед, за да може на семейството да му е сладко и задушевно, да приготви риба, морски дарове, въпреки че се пости. Нека довечера седнем около трапезата и си кажем, че семейството е най-важното нещо и, каквито и трудности да са възникнали през годината или предстоят такива, здравото и сплотено семейство ще ги преодолява“, отбеляза Георгиева. Тя изрази надежда, че хората са разбрали, когато си правят извода от годините на прехода, на безверие, на лутане, парични проблеми и др., че загуби ли се по някакъв начин връзката родител-дете, това не води до нищо добро.  \r\n„Много хора вече се обръщат към християнските ценности. Децата трябва да следват добрия модел, който са видели от баби и дядовци. Да не се лъжем, в крайна сметка децата са възпитавани много често от бабите и дядовците, а родителите след време ще станат баби и дядовци, които ще възпитават внуците си. Трябва да следваме тази християнска истина, защото на нищо лошо няма да ни научи, а само на добри неща - на честност, на традиция. Ако пазим традицията и корените си и се обръщаме към тях, мисля, че това е най-ценното на българина. Забелязала съм, че в общества, в които се размиват традициите, моралът изчезва, цари неразборията, престъпността и т. н. Пазим ли топлината на семейното огнище, следваме ли нашите стари повели и норми, мисля, че обществото ще успее да премине всякаква трудност“, каза още Георгиева. \r\nМария РУСЕВА", "date": "2018.11.21", "title": "Грозделина Георгиева, Регионален етнографски музей - Пловдив: Днешното семейство има много по-малко християнски дух"}
{"url": "http://www.focus-news.net/news/2018/11/21/2593094/ivan-dimitrov-e-opredelen-za-predsedatel-na-komisiyata-za-regulirane-na-saobshteniyata.html", "text": "Правителството определи Иван Димитров за председател на Комисията за регулиране на съобщенията. Той заема поста, след като предишният председател на Комисията Росен Желязков беше освободен от длъжността поради избирането му за министър на транспорта, информационните технологии и съобщенията. Димитров ще довърши изтичащия през януари 2023 г. 5-годишен мандат. Това съобщиха от  правителствена информационна служба . \r\nИван Димитров е магистър по право във Великотърновския университет „Св. Св. Кирил и Методий“ и инженер по съобщителна и осигурителна техника в Техническия университет – София. До момента заема длъжността директор на дирекция „Информационни системи и аналитична дейност“ в Агенция „Митници“. Работил е в Министерство на вътрешните работи и в Министерство на съобщенията.", "date": "2018.11.21", "title": "Иван Димитров е определен за председател на Комисията за регулиране на съобщенията"}
{"url": "http://www.focus-news.net/news/2018/11/21/2593093/prezidentat-rumen-radev-shte-prieme-ministara-na-vanshnite-raboti-na-egipet-sameh-shukri-na-22-noemvri.html", "text": "На 22 ноември 2018 г, от 09.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри. Това съобщиха от  прессекретариата на държавния глава . \r\nОт 11.30 часа в Гербовата зала на „Дондуков“ 2 държавният глава ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес.  \r\nОтличието му се връчва за особени заслуги в сътрудничеството между Световния еврейски конгрес и държавните институции, еврейската общност и гражданското общество в Република България, както и за съществения му принос за развитието на образователните и други дейности на българската еврейска общност.  \r\nПо-късно през деня, от 16.00 часа на „Дондуков“ 2, президентът ще бъде домакин на церемонията по връчването на тринадесетите годишни награди „Най-голям корпоративен дарител”.  \r\nКонкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година на церемонията ще бъде обявена нова категория „Най-добра програма на местен дарител“, която поставя акцент върху благотворителната подкрепа в местните общности, за да се даде публичност на малките по обем, но със значим принос за местните общности дарителски инвестиции.", "date": "2018.11.21", "title": "Президентът Румен Радев ще приеме министъра на външните работи на Египет Самех Шукри на 22 ноември"}
{"url": "http://www.focus-news.net/news/2018/11/21/2593095/ministar-rumen-porozhanov-20-000-zemedelski-proizvoditeli-poluchavat-bezplatna-konsultantska-pomosht-ot-sluzhbata-za-saveti-v-zemedelieto.html", "text": "„Националната служба за съвети в земеделието заема важна роля в сектора. 20 000 земеделски производители се възползват от безплатните консултации за млади фермери и малки стопани по средно 3-4 пъти годишно, което ако го калкулираме им спестява милиони левове“. Това заяви министърът на земеделието, храните и горите Румен Порожанов при откриването на международната конференция „Настояще и бъдеще на системите за съвети в земеделието и тяхната роля за внедряване на иновациите“, съобщиха от пресцентъра на  министерството .  \r\nУбеден съм, че на колегите не им е лесно, те трябва да разбират от всичко, но смятам, че си вършат добре работата, каза още Румен Порожанов. И добави, че дейността трябва да се надгражда, особено в контекста на предизвикателствата относно бъдещата Обща селскостопанска политика.  \r\nСлужбата ще бъде прецизен инструмент при изпълнение на политиките на министерството, заяви и изпълнителният директор на НССЗ Младен Младенов. Представителите на съветническите служби на Сърбия, Хърватска, Словения и Македония поздравиха българската страна за установяването на партньорството между тях през 2015 г. в София. Целта на конференцията е да се обменят широк кръг от знания, опит и идеи от участниците и да се обсъдят възможностите за развитие на консултантските услуги в областта на земеделието през новия програмен период 2021-2027 г.", "date": "2018.11.21", "title": "Министър Румен Порожанов: 20 000 земеделски производители получават безплатна консултантска помощ от службата за съвети в земеделието"}
{"url": "http://www.focus-news.net/news/2018/11/21/2593096/balgariya-podkrepya-sporazumenieto-za-otteglyane-na-obedinenoto-kralstvo-ot-es.html", "text": "Министерският съвет одобри днес позицията на България за предстоящия на 25 ноември в Брюксел Европейски съвет по чл. 50 относно преговорите за оттегляне на Обединеното кралство (ОК) от Европейския съюз. Това съобщиха от  правителствена информационна служба . \r\nБългария подкрепя постигането на Споразумение за урегулирано оттегляне на ОК от ЕС с преходен период, което да гарантира максимално възможна последователност и приемственост в редица важни за страната ни области. \r\nРепублика България се обявява за постигането на възможно най-всеобхватно и тясно сътрудничество на ЕС с ОК след Брекзит, отчитащо значимостта на страната за Европа.", "date": "2018.11.21", "title": "България подкрепя споразумението за оттегляне на Обединеното кралство от ЕС"}
{"url": "http://www.focus-news.net/news/2018/11/21/2593098/ministar-ekaterina-zaharieva-shte-prieme-ministara-na-vanshnite-raboti-na-egipet-na-22-noemvri.html", "text": "Вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри на 22 ноември. Това съобщиха от пресцентъра на  МВнР . Срещата ще започне с разговор на четири очи в кабинета на вицепремиера в 11.00 часа, последван от пленарни разговори между двете делегации. Сред темите са въпроси на двустранните отношения, регионални и глобални предизвикателства в сигурността и други. Пленарната сесия ще бъде последвана от подписване на Споразумение за създаване на Съвместна комисия за сътрудничество. Церемонията по подписване ще започне в 12.15 ч в Гранитната зала на МС. След церемонията двамата министри ще направят съвместни изявления за медиите.", "date": "2018.11.21", "title": "Министър Екатерина Захариева ще приеме министъра на външните работи на Египет на 22 ноември"}
{"url": "http://www.focus-news.net/news/2018/11/21/2593097/pravitelstvoto-odobri-izmenenie-i-dopalnenie-na-energiynata-strategiya-na-republika-balgariya-do-2020-g.html", "text": "След 1-ви януари 2020 г. се очаква значителна промяна в маршрутите на доставка на природен газ през територията на България от Север-Юг на Юг-Север, както и потенциално намаляване на транзитираните през страната количества. Предстои изграждане на ключови инфраструктурни проекти в региона, които ще променят основната посока и маршрути на потоците природен газ. Такива са „Турски поток“, проектите от „Южния газов коридор”, Транс-анадолският газопровод, Транс- адриатическият газопровод, междусистемната връзка Гърция-България, както и проектът за нов терминал за втечнен газ в гр. Александруполис. Във връзка с необходимостта от предприемане на действия от ключово значение за развитието на газопреносната инфраструктура на България, Министерският съвет прие решение за изменение и допълнение на Енергийната стратегия на Република България до 2020 г. Това съобщиха от  правителствена информационна служба . \r\nВъв връзка с променената среда по отношение на изграждащата се в региона енергийна инфраструктура, Съветът по енергийна сигурност одобри актуализацията на стратегията по време на заседание на 31-ви октомври 2018 г. От стратегическо значение е запазване ключовата роля на България на газовата карта на Европа. С актуализиране на стратегията и предприемане на необходимите стъпки за изграждане на газова инфраструктура ще се гарантира сигурността и диверсификацията на доставките на природен газ, както за България, така и в региона.", "date": "2018.11.21", "title": "Правителството одобри изменение и допълнение на Енергийната стратегия на Република България до 2020 г."}
{"url": "http://www.focus-news.net/news/2018/11/21/2593084/reuters-prezidentat-na-rumaniya-othvarli-nominantsiyata-na-kabineta-za-rakovoditel-na-antikoruptsionnata-prokuratura.html", "text": "Държавният глава на Румъния Клаус Йоханис отхвърли номинацията на управляващия в Букурещ кабинет за ръководител на Антитерористичната прокуратура, предава  Reuters . \r\nАдина Флореа е слабо познат прокурор в черноморския град Костанца. Предложението да заеме ключовия пост бе посрещнато с притеснения от редица магистрати и дипломати, които изрази притеснения, че тя е твърде „мека“ за функцията на Главен прокурор в специализирания орган.  \r\nНоминацията на Флора е част от редица законови и персонални промени, направени от управляващите социалдемократи, възприемани от мнозина – главно на Запад, като заплаха за независимостта на съдебната система в страната. Изборът й може да засили още повече притесненията на Европейския съюз относно демократичните ценности в някои от източните й държави. \r\nФлора отказа коментар относно решението на Йоханис. Тереза Герова", "date": "2018.11.21", "title": "Reuters: Президентът на Румъния отхвърли номинанцията на кабинета за ръководител на Антикорупционната прокуратура"}
{"url": "http://www.focus-news.net/news/2018/11/21/2593101/yambol-profesionalnata-gimnaziya-po-hranitelni-tehnologii-i-turizam-shte-se-vklyuchi-v-tretata-evropeyska-sedmitsa-na-profesionalnite-umeniya-pod-naslov-otkriy-talanta-si.html", "text": "Ямболската Професионална гимназия по хранителни технологии и туризъм ще се включи в третата Европейска седмица на професионалните умения под наслов „Открий таланта си”. Това съобщиха от пресцентъра на  Община Ямбол . Целта е да се покаже, че професионалното обучение е умен избор, водещ до високи постижения в образованието, до висококачествени работни места и до по-големи шансове за реализация и кариерно развитие. \r\nВ тази връзка Гимназията по туризъм ще представи регионален туристически продукт „Различното преживяване”, чрез който ще има възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти. Събитието ще се проведе от 14.30 ч. на 22 ноември в сградата на Професионална гимназия по хранителни технологии и туризъм.", "date": "2018.11.21", "title": "Ямбол: Професионалната гимназия по хранителни технологии и туризъм ще се включи в третата Европейска седмица на професионалните умения под наслов „Открий таланта си”"}
{"url": "http://www.focus-news.net/news/2018/11/21/2593102/odobreni-sa-promeni-v-naredbata-za-dopingov-kontrol-pri-trenirovachna-i-sastezatelna-deynost.html", "text": "Правителството одобри промени в Наредбата за допингов контрол при тренировъчна и състезателна дейност. Предвижда се специален ред, приложим в случаите, в които спортисти и други лица (спортно-технически персонал) незабавно признаят нарушаване на антидопинговите правила. Това съобщиха от  правителствена информационна служба . \r\nНалагането на намаления размер наказание следва да се извършва от изпълнителния директор на Антидопинговия център, с одобрението на Световната антидопингова агенция и съгласието на състезателя или другото лице (спортно-технически персонал), за разлика от общия случай, при който наказанията се налагат от Дисциплинарната комисия към Българския олимпийски комитет. Изменението кореспондира с разпоредбите на Световния антидопингов кодекс.", "date": "2018.11.21", "title": "Одобрени са промени в Наредбата за допингов контрол при тренировъчна и състезателна дейност"}
{"url": "http://www.focus-news.net/news/2018/11/21/2593103/plovdiv-okrazhniyat-sad-nalozhi-nakazanie-ot-chetiri-godini-zatvor-na-shofyor-prichinil-smartta-na-dvama-dushi-pri-katastrofa.html", "text": "Окръжен съд – Пловдив наложи наказание от четири години лишаване от свобода при първоначален общ режим на подсъдимия Тургут А. Той бе признат за виновен в това, че на 3 юли 2015 г. на автомагистрала „Тракия“, км. 125 +700, област Пловдив, при управляване на моторно превозно средство - лек автомобил „Форд Галакси“, с австрийска регистрация нарушил правилата за движение, като на пътно платно с двупосочно движение с две пътни ленти навлязъл и се движил в лентата за насрещно движение, в нарушение на правила от Закона за движение по пътищата, и по непредпазливост причинил смъртта на И. И. (шофьор на насрещно движещ се автомобил „Рено Сценик“) и на Е. А., на 11 г., дъщеря на подсъдимия. Това съобщиха от  Апелативна прокуратура - Пловдив . Със същата присъда Окръжният съд лиши подсъдимия Тургут А. от право да управлява моторно превозно средство за срок от шест години. Подсъдимият Тургут А. е осъден да заплати на частните обвинители Л. И. и Г. И.  сумата от 1 500 лв., направени от тях разноски за адвокатско възнаграждение в производството. \r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2018.11.21", "title": "Пловдив: Окръжният съд наложи наказание от четири години затвор на шофьор, причинил смъртта на двама души при катастрофа"}
{"url": "http://www.focus-news.net/news/2018/11/21/2593104/sport-grigor-dimitrov-ne-e-pokanen-na-traditsionniya-turnir-neker-kap.html", "text": "Григор Димитров няма да вземе участие в традиционния турнир „Некер Къп\" на острова на милиардера сър Ричард Брансън тази година. \r\nДимитров не е сред поканените звезди за тазгодишното издание на благотворителната изява, пише \"България днес\". В предишните две издания българинът бе голямата звезда и се радваше на радушното посрещане на домакина. Сега вместо Димитров на корта при мъжете ще се изявят Томи Хаас, за когото това не е първо участие, Пат Кеш, Тенис Сандгрен, Майк Брайън и други. \r\nДалеч по-звезден е изборът на участниците при дамите. Там пристигат  звезди като Серина Уилямс, Каролине Вожняцки и Южени Бушар. \r\nВенцислав ДРАГОМАНОВ", "date": "2018.11.21", "title": "Спорт: Григор Димитров не е поканен на традиционния турнир „Некер Къп\""}
{"url": "http://www.focus-news.net/news/2018/11/21/2593108/ek-komisar-mariya-gabriel-uchastva-v-konferentsiya-po-povod-20-godishninata-na-komisiyata-za-regulirane-na-saobshteniyata.html", "text": "На 22 ноември (четвъртък) от 10:00 ч. в зала „Сердика“ в София Хотел Балкан българският еврокомисар по цифровата икономика и общество Мария Габриел ще открие конференцията „Комуникации, резултати, свързаност“, посветена на 20-годишнина на Комисията за регулиране на съобщенията, съобщават от  Отдел \"Преса и медии\" на Представителство на ЕК в България.   \r\nКонференцията ще бъде открита от комисар Мария Габриел, министъра на МТИТС Росен Желязков и председателя на Органа на европейските регулатори за електронни съобщения BEREC.", "date": "2018.11.21", "title": "ЕК: Комисар Мария Габриел участва в конференция по повод 20-годишнината на Комисията за регулиране на съобщенията"}
{"url": "http://www.focus-news.net/news/2018/11/21/2593105/veliko-tarnovo-prodalzhava-dobrovolcheskata-initsiativa-za-pochistvane-na-pametnitsi-v-grada.html", "text": "Продължава доброволческата инициатива за почистване на паметници във Велико Търново, която двамата великотърновци Мартин Митев и Георги Кръстев стартираха този месец. Това съобщиха от пресцентъра на  Община Велико Търново . Младите хора измиха основно монумента на Петко Славейков, облагородиха градинката край него, ремонтираха и боядисаха оградата. Повод бе и 191-годишнината от рождението на бележития поет, публицист, фолклорист и политик. В края на миналата седмица деца от ОУ „Петко Р. Славейков“ почетоха своя патрон, като поднесоха цветя пред паметника, рецитираха кратки стихове и изнесоха открит урок за Дядо Славейков. \r\nРодолюбивото начинание на скулптора Мартин Митев и преподавателя по български език и литература Георги Кръстев веднага получи подкрепата на Община Велико Търново и Регионалния исторически музей. Те ще продължат инициативата и планират да почистят и ремонтират оградите на гробовете на бележити търновци, намиращи се парк „Дружба“ – Христо Иванов-Големия, Христо Караминков, Колю Фичето, Добри Войников, Иванка и Венета Ботеви и др. Мартин и Георги ще работят през остатъка от есенния сезон и през идната пролет, в зависимост от метеорологичните условия. \r\nПаралелно ще бъдат организирани събития с Регионалния исторически музей, Община Велико Търново и училища в града, посветени на бележитите търновци.", "date": "2018.11.21", "title": "Велико Търново: Продължава доброволческата инициатива за почистване на паметници в града"}
{"url": "http://www.focus-news.net/news/2018/11/21/2593109/shumen-tsenata-za-deponirane-na-ton-otpadak-v-regionalnoto-depo-v-kv-divdyadovo-za-2019-godina-shte-bade-2497-lv-bez-dds.html", "text": "Цената за депониране на тон отпадък в регионалното депо в кв. „Дивдядово“ в Шумен ще бъде 24,97 лв. без ДДС за 2019 година. Повишението на досегашната цена, която бе 20,61 лв./тон, бе прието на заседание на Регионалното сдружение за управление на отпадъците, предаде репортер на  Радио „Фокус“-Шумен . Повишението се налага заради задължението да бъдат начислявани амортизационни отчисления. „Като цяло цената за обработване и стопанисване на депото е приблизително с 1 лв. по-ниска от миналата година, но от настоящата година е нужно да бъдат начислявани амортизации, което всъщност повишава и цената“, обясни Евгений Цанков, директор на Общинското предприятие „Чистота“.  \r\nПредставителят на Община Велики Преслав, заместник-кметът Димо Бодуров единствен гласува против повишението на цената за депониране на тон неопасен битов отпадък. „Ако миналата година се налагаше да дофинансираме дейност „сметосъбране“ с 200 000 лв., сега авточатично сумата ще стане 250-300 000 лв.“, коментира той. Евгений Цанков обясни, че проектът на анализ на разходите за поддържане на регионалното депо за отпадъци в кв. „Дивдядово“ за 2019 година е на база 50 000 тона отпадък. По време на заседанието стана ясно, че увеличението на цената за депониране на тон отпадък няма да е за сметка на таксата битови отпадъци в общините в Регионално сдружение за управление на отпадъците за региона и тя няма да бъде повишавана през 2019 година. На заседанието беше представена информация и относно проекта за изграждане на регионална система за предварително третиране и компостиране на битови отпадъци. \r\nНа заседанието от Евгений Цанков, директор на Общинско предприятие „Чистота“, бе представен проект за анализ за разходите за поддържане на депото, от който стана ясно, че към 31 октомври регионалното депо за отпадъци в кв. „Дивдядово“ функционира нормално. „Въпреки възникнали проблеми и аварии успяхме да запазим непрекъснат цикъл на приемане на отпадъци както от община Шумен, така и от другите общини, а вече и от Община Търговище“, заяви Цанков. Той представи и предвидените за 2019 година ремонти и поддръжки, с цел подобряване на работата на Регионалното депо. За по-доброто стопанисване и обработване на отпадъците ще бъде леко завишена механизацията, която ги обработва. Предвижда се депонираният догодина отпадък да е около 50 000 тона. Планира се назначаване на 4-ма служители с цел подобряване ремонтните дейности на техниката. „Техниката, която обработва отпадъка е амортизирана, аварира често, ако разполагаме с хора, с които сами да извършим ремонта,  ще съкратим периода, в който машините няма да работят“, коментира Цанков. Предвижда се да бъде назначен и машинист на пътностроителни машини. Заложени са и дейности за подобряване на инфраструктурата на депото. „При силните дъждове през лятото  констатирахме голямо свлачище на пътя, който води помпите и инфилтратни басейни  е този ремонт е  крайно необходим, за да не прекъсне пътят надолу“, заяви Цанков. Той посочи, че е нужен ремонт на компрометираните участъци на оградата на депото. В момента се извършва почистване на инфилтратния басейн. „Ефектът е видим. В дъждовните периоди нямаме критични точки на този басейн. С почистването на натрупаните с годините наноси и шлаки, сме освободили огромен полезен обем в басейна“, обясни Цанков. \r\nИвелина ИВАНОВА", "date": "2018.11.21", "title": "Шумен: Цената за депониране на тон отпадък в регионалното депо в кв. „Дивдядово“ за 2019 година ще бъде 24,97 лв. без ДДС"}
{"url": "http://www.focus-news.net/news/2018/11/21/2593111/balgariya-i-egipet-sazdavat-komisiya-za-satrudnichestvo.html", "text": "Правителството прие днес решение за създаване на смесена комисия за сътрудничество с Арабска република Египет. Целта е засилване на сътрудничеството в политическата, икономическата, търговската, културната, информационната, земеделската научната и техническата сфери, както и във всеки друг аспект от двустранен интерес. Това съобщиха от  правителствена информационна служба . \r\nДелегациите в комисията ще се ръководят от двамата министри на външните работи. Комисията ще изработва политиките в набелязаните области и ще следи за тяхното изпълнение. Комисията ще се събира поне веднъж годишно при разменени домакинства.", "date": "2018.11.21", "title": "България и Египет създават комисия за сътрудничество"}
{"url": "http://www.focus-news.net/news/2018/11/21/2593112/odobreno-e-izmenenie-na-zakona-za-lechebnite-zavedeniya.html", "text": "Правителството одобри проект на Закон за изменение на Закона за лечебните заведения. Промяната предвижда отмяна на § 5 от Преходните и заключителните разпоредби на закона, съгласно който болница „Лозенец“ е лечебно заведение към Министерския съвет по смисъла на чл. 5, ал. 1 от закона и е второстепенен разпоредител с бюджет по бюджета на МС.  Това съобщиха от  правителствена информационна служба . \r\nБолница „Лозенец“ е единственото лечебно заведение по чл. 5, ал. 1, по отношение на което статутът е определен на законово ниво. Отмяната на параграфа ще създаде възможност за правителството да вземе решение по отношение на статута на болницата, превръщайки я в първото многопрофилно лечебно заведение за болнична помощ, осигуряващо комплексно лечение на деца.", "date": "2018.11.21", "title": "Одобрено е изменение на Закона за лечебните заведения"}
{"url": "http://www.focus-news.net/news/2018/11/21/2593114/zhivotnovadi-ot-bolyarovo-kam-bsp-sprete-agoniyata-i-tormoza.html", "text": "„Спрете агонията и тормоза“. Този призив отправиха животновъди от Болярово по време на среща на депутати от ПГ на „БСП за България“ с представители на земеделието и бизнеса, съобщиха от пресцентъра на  партията . Животновъдите обясниха, че от 18.07.2018г. животните са затворени на оборно гледане, но нямат умрели животни. По думите им не са дошли да вземат втори път проби, но има денонощна охрана. ”Обезщетенията не ни помагат. След като избиха животните ни, сега може да загубим пасищата си, взимат нови проби от животните ни, без да е уведомена местната администрация. Някои от нас може да загубят и субсидиите си“, обясниха те. По думите им общината не получава и нищо от разпределените от МС средства, най-вероятно поради това, че кметът е от БСП, а не от ГЕРБ. По време на срещата беше поставен и въпросът за липсата на инвестиции за ВИК сектора в малките населени места, както и за други инфраструктурни проекти. Като друг основен проблем те посочиха сериозната демографска криза. Хората попитаха за съдбата на програмата Странджа - Сакар и дали тя ще бъде изпълнена.  \r\nДепутатът проф. Светла Бъчварова заяви, че за чумата по овцете е поставила множество въпроси, но до момента няма определен щам и източник на болестта. „Чума нямаше. Искаха да покажат пред ЕК колко добре реагират, но нямат план за действие и само избиха животните на хората, както действат в цялата страна“, обясни тя и подчерта, че е важен въпросът - защо частна фирма извършва дезинфекцията. „Ако до средата на декември не се вдигне карантинният период, трябва да се търси отговорност от БАБХ\", каза Бъчварова. Тя подчерта, че в България са регистрирани случаи на птичи грип, чума по овцете, чума по свинете и няма никакъв контрол от страна на БАБХ и превенция, а само поголовно избиване на животните на хората. „Без протекционизъм, без контрол какво се предлага на пазара и дали отговаря на стандартите, без финансова подкрепа от страна на държавата, няма да можем да изплуваме“, категорична бе проф. Бъчварова. По думите й на българските производители трябва да се осигури и достъп до пазар, защото иначе те нямат шанс и страната ни ще продължи да се залива от най-ниско качество стоки от Европа. \r\nНародният представител от ПГ на левицата Радослав Стойчев заяви, че целта на „Визия за България“ е да реши натрупаните проблеми в последните 30 години у нас. „Проектът не е партийна програма, а база, на която, в разговор с гражданите, да се създаде управленска програма, която да предлага решения на реалните проблеми на хората“, обясни Стойчев и поясни, че само така държавата може да се върне в ръцете на българските граждани. \r\nДепутатът Даниел Йорданов заяви, че Визията на БСП залага нов начин на разпределение на обществения ресурс, така че да стига до всеки български гражданин. Той обясни, че с постановления на МС и лични решения на Борисов се разпределят средства към общините, където сметне за добре и където има ръководни представители на ГЕРБ. „Залагаме на концентрация на внимание върху малки и средни производители. Държавата трябва да е активен участник в разпределянето на ресурсите, така че те да стигат до животновъдство, зеленчукопроизводство, овощарство“, заяви той. По думите му те носят добавена стойност и заетост.  \r\nВ дискусията взе участие и кметът на общината Христо Христов.", "date": "2018.11.21", "title": "Животновъди от Болярово към БСП: Спрете агонията и тормоза"}
{"url": "http://www.focus-news.net/news/2018/11/21/2593116/haskovo-lektsiya-po-initsiativata-akusherkite-blizo-do-maykite-shte-se-provede-v-mladezhkiya-dom-v-grada.html", "text": "Поредна лекция в рамките на инициативата \"Акушерките близо до майките\" ще се проведе на 22 ноември 2018 г. в Хасково. Това съобщиха от пресцентъра на  Общината . Темата е \"Кърмене - най-добрият старт на вашето бебе\". Лекцията ще започне от 17.00 часа в Младежки дом-Хасково. Входът е свободен. \r\nИнициативата е на Алианса на българските акушерки и се провежда със съдействието на Община Хасково.", "date": "2018.11.21", "title": "Хасково: Лекция по инициативата \"Акушерките близо до майките\" ще се проведе в Младежкия дом в града"}
{"url": "http://www.focus-news.net/news/2018/11/21/2593117/kmetat-na-sofiya-yordanka-fandakova-poluchi-natsionalnata-nagrada-yakov-kraykov-za-prinos-kam-balgarskata-duhovnost.html", "text": "Кметът на София Йорданка Фандъкова получи националната награда „Яков Крайков“ за принос към българската духовност. Това съобщиха от пресцентъра на  Столична община . Наградата е учредена от Съюза на печатарската индустрия в България и Университета по библиотекознание и информационни технологии.  На събитието присъстваха ректорът на УниБИТ Стоян Денчев и председателят на УС на Съюза на печатарската индустрия в България Красимир Илиев.   \r\n\"За мен е чест да получа тази награда. Книгите са били огромна ценност по времето, когато работи Яков Крайков. Вярвам, че книгите са огромна ценност и днес\", каза столичният кмет Фандъкова след получаването на приза. \"Приемам тази наградата като награда за София и за софиянци, за това, че София е четящ град. През последните години всички виждат, че все повече читатели има в библиотеките, откриват се все повече книжарници. Често пъти, когато разговарям с български писатели, те отбелязват това възраждане на книгата. Четенето е това, което събужда въображението и ни прави по-креативни, научава ни да живеем заедно, да приемаме и да уважаваме различията си. Това е награда за духовното присъствие на всички вас в нашия град\", каза още Фандъкова.  \r\nСтоличният кмет припомни, че през последните години Столичната библиотека с различни кампании и работа е удвоила своите читатели и поздрави директора Юлия Цинзова и екипа на библиотеката. Столичната библиотека разполага с над 1 200 000 книги и има 51 хиляди читатели. \"През последните години открихме детска читалня в „Люлин“ и филиал в район „Студентски“. За да стигат книгите по-лесно до своите читатели, пуснахме първия в България Библиобус и организирахме читални на открито в Градската градина, в Южния парк, в Борисовата градина, на Витоша, читалня отвори врати и в ретро-трамвая. Предстои да бъде отворена и училищна библиотека в с. Бистрица. Невероятна възможност за нашия град са срещите със съвременни писатели, които се провеждат в училищата, в читалните. Тези срещи стимулират младите хора да четат, да се интересуват\", посочи още Фандъкова.   \r\nВ Столичната библиотека е изграден Дигитален център и електронна платформа и днес читателите имат достъп до 250 хиляди тома книги.  \r\nПосредством специално разработен софтуер част от дигитализираните единици от Столична библиотека, Софийската градска художествена галерия и Регионален исторически музей-София са публикувани в европейската мрежа за информация и обмен в областта на културното наследство – \"Европеана\" и достъпни за потребителите в чужбина.  \r\nСпоред столичния кмет отношението към книгите започва още от семейството и се развива в детската градина, училището и университета, ето защо родителите трябва да четат на децата си още от най-ранната им възраст.", "date": "2018.11.21", "title": "Кметът на София Йорданка Фандъкова получи националната награда „Яков Крайков“ за принос към българската духовност"}
{"url": "http://www.focus-news.net/news/2018/11/21/2593113/121-ta-godishnina-ot-sazdavaneto-na-voennomorska-baza-varna-i-praznikat-na-punkt-za-bazirane-varna-shte-badat-otbelyazani-na-23-noemvri.html", "text": "На 23 ноември 2018 г. тържествено ще бъдат отбелязани 121-та годишнина от създаването на военноморска база \"Варна\" и празникът на пункт за базиране \"Варна\". Това съобщиха от пресцентъра на  Военноморските сили . \r\nВоенният ритуал ще започне в 10.00 ч. на строевия плац на военното формирование.", "date": "2018.11.21", "title": "121-та годишнина от създаването на военноморска база \"Варна\" и празникът на пункт за базиране \"Варна\" ще бъдат отбелязани на 23 ноември"}
{"url": "http://www.focus-news.net/news/2018/11/21/2593110/washington-examiner-kongresat-na-sasht-obeshtava-sanktsii-za-sauditska-arabiya-a-donald-tramp-amerikanski-pasport-za-prestolonaslednika-v-riyad.html", "text": "На фона на обещанието на Конгреса на САЩ да наложи санкции на Саудитска Арабия заради убийството на журналиста Джамал Хашоги, държавният глава на страната Доналд Тръмп предложи американски паспорт за престолонаследника в Рияд – принц Мохамед, отбелязва американското издание  Washington Examiner .  \r\n„Саудитска Арабия е важен съюзник в борбата срещу Иран“, заяви лидерът на Вашингтон по-рано, подчертавайки, че няма достатъчно доказателства за ролята на арабското кралство в убийството на журналиста. „Крал Салман и принц Мохамад отричат да са знаели каквото и да било за планирането или изпълнението на убийството на Хашоги. Нашите разузнавателни агенции продължават да оценяват цялата информация – престолонаследникът може и да е извършил, а може би не е извършил“ това престъпление, подчерта Тръмп.  \r\nВ изявлението той отбелязва също, че Саудитска Арабия е нарекла Хашоги „враг на държавата\" и член на организацията „Мюсюлманско братство“. Но допълва: „Решението ми по никакъв начин не се основава на това\". \r\nПо-късно пред Белия дом Тръмп отрече ЦРУ да е стигнало до заключението, че принц Мохамед е наредил убийството на Хашоги. „Както казах, може би е, а може би не е... Няма окончателно заключение“, подчерта Тръмп.  \r\nАмериканският президент поясни, че решението му да даде паспорт на саудитеца е мотивирано от желанието да продължат продажбите на оръжия от САЩ и поддържането на евтини цени на петрола. „Всичко е в името на „Америка на първо място“. Няма да блокираме стотици милиарди долари заради заповед, докато Русия и Китай разполагат с тях. Ако „скъсаме“ със Саудитска Арабия, цените на петрола ще нараснат много. Запазих ги ниски, а те ми помогнаха за това. В момента цените на петрола са ниски или относително ниски. Бих искал да го видя да падат още по-надолу\", увери лидерът на Вашингтон.  \r\nМеждувременно държавният секретар на САЩ Майк Помпео заяви пред репортерите, че САЩ трябва да правят бизнес със Саудитска Арабия, макар че съгласно думите му „това означава, че светът навън е лош\". \r\n„САЩ ще продължат да поддържат отношения с Кралство Саудитска Арабия. Те са важен партньор. Това е ангажиментът, който направи днес президентът. Очевидно е“, подчерта Помпео.  Тереза Герова", "date": "2018.11.21", "title": "Washington Examiner: Конгресът на САЩ обещава санкции за Саудитска Арабия, а Доналд Тръмп – американски паспорт за престолонаследника в Рияд"}
{"url": "http://www.focus-news.net/news/2018/11/21/2593118/varna-vazstanoveno-e-dvizhenieto-po-pat-i-9-varna-burgas-pri-razklona-za-shkorpilovtsi.html", "text": "Възстановено е движението по път I-9 Варна - Бургас при разклона за Шкорпиловци. Това съобщиха от пресцентъра на  Агенция \"Пътна инфраструктура\" .", "date": "2018.11.21", "title": "Варна: Възстановено е движението по път I-9 Варна - Бургас при разклона за Шкорпиловци"}
{"url": "http://www.focus-news.net/news/2018/11/21/2593115/afp-donald-tramp-blagodari-na-sauditska-arabiya-za-po-niski-tseni-na-petrola.html", "text": "Държавният глава на САЩ Доналд Тръмп изказа благодарности на Саудитиска Арабия за понижаването на цените на петрола – ден, след като лидерът на Белия дом увери, че Вашингтон остава партньор на Рияд, въпреки убийството на журналиста Джамал Хашоги, предава  AFP . \r\n„Цените на петрола стават по-ниски. Страхотно! Заповядайте –  54 долара, а беше 82 долара. Благодаря, Саудитска Арабия, нека станат и още по-ниски!“, написа Тръмп в социалната мрежа „Туитър“.  Тереза Герова", "date": "2018.11.21", "title": "AFP: Доналд Тръмп благодари на Саудитска Арабия за по-ниски цени на петрола"}
{"url": "http://www.focus-news.net/news/2018/11/21/2593120/varna-s-opasnost-za-zhivota-e-61-godishna-zhena-postradala-pri-katastrofata-na-pat-i-9-varna-burgas.html", "text": "С опасност за живота е 61-годишна жена, пострадала при катастрофата на път I-9 Варна - Бургас. Това съобщиха от пресцентъра на  ОДМВР - Варна .  Днес около 12:55 часа, малко след с. Старо Оряхово, в посока Варна, възникна тежко ПТП с участието на т. а. \"Мерцедес\" и микробус \"Ивеко\". При инцидента е загинал мъж на 27 години, а жена на 61 г. е пострадала тежко и е настанена за лечение в болнично заведение, с опасност за живота. Водачът на т. а. \"Мерцедес\" (61 г.) е настанен за наблюдение с комоцио.  \r\nПътят Варна - Бургас е отворен за преминаване. Огледът на мястото на инцидента е приключил.", "date": "2018.11.21", "title": "Варна: С опасност за живота е 61-годишна жена, пострадала при катастрофата на път I-9 Варна - Бургас"}
{"url": "http://www.focus-news.net/news/2018/11/21/2593100/makfaks-makedoniya-makedoniya-shte-nastoyava-za-otmyana-na-reshenieto-za-predostavyane-na-ubezhishte-na-nikola-gruevski.html", "text": "Министерството на правосъдието на Македония ще поиска отмяна на решението за предоставяне на политическо убежище на бившия премиер на страната Никола Груевски. Това увери правосъдният министър на югозападната ни съседка Рената Дескоска, като поясни, че съответното искане ще бъде изпратено до Унгария, предава македонската информационна агенция  „Макфакс“ . \r\nСъгласно думите на Денкоска, с новите изменения в Закона за убежището в Унгария се предвижда възможност за отмяна на правото на убежище. Ако Груевски не получи унгарско гражданство, разрешението му за предоставяне на убежище ще бъде повторно подадено за разглеждане след изтичането на срок от три години. \r\n„Има и други възможности. Унгария има нов Закон за убежището, който е доста ограничителен и дава възможност дори за отмяна на решение за убежище. Правителството обмисля да изпрати искане за отмяна на решението за убежище с аргумента, че то е основано на определени факти, които в действителност не са такива, каквито са представени“, обясни македонският правосъден министър.   Тереза Герова", "date": "2018.11.21", "title": "„Макфакс“ (Македония): Македония ще настоява за отмяна на решението за предоставяне на убежище на Никола Груевски"}
{"url": "http://www.focus-news.net/news/2018/11/21/2593121/sport-lindzi-von-se-kontuzi-propuska-startovete-v-leyk-luis.html", "text": "Звездата на алпийските ски Линдзи Вон съобщи, че е получила контузия на коляното при падане на тренировка и ще пропусне стартовете от Световната купа в скоростните дисциплини в Лейк Луис през уикенда. Олимпийската шампионка в спускането от Ванкувър 2010 не даде повече подробности за травмата, но уточни, че операция не е необходима и се надява да се завърне на пистата възможно най-скоро. Четирикратната носителка на Световната купа Вон има 18 победи в кариерата си в Лейк Луис, където в събота и неделя ще се състоят състезания в супергигантския слалом и спускането. \r\n34-годишната американка планира да сложи край на кариерата си след този сезон. Тя има 82 победи за Световната купа и се нуждае от още пет, за да изпревари рекордьора Ингемар Стенмарк (Швеция).   \r\nВон има проблеми с травми през последните няколко сезона, като пропусна Олимпийските игри в Сочи 2014 заради операция на коляното.", "date": "2018.11.21", "title": "Спорт: Линдзи Вон се контузи, пропуска стартовете в Лейк Луис"}
{"url": "http://www.focus-news.net/news/2018/11/21/2593119/ekipi-na-nkzhi-vtoro-denonoshtie-prodalzhavat-vazstanovitelnite-deynosti-po-zhelezopatnoto-trase-v-kresnenskoto-defile.html", "text": "Второ денонощие продължава работата на аварийните екипи на Национална компания „Железопътна инфраструктура“ (НКЖИ) по отстраняване на скалните късове, паднали по железопътното трасе в района на село Черниче в Кресненското дефиле. Това съобщиха от пресцентъра на  НКЖИ . При проливен дъжд и ниски температури продължава разбиването  на големите скални маси и тяхното отстраняване.  \r\nТази вечер пострадалият локомотив ще бъде извозен до гара Черниче, след което незабавно ще започне работата на служителите на НКЖИ по възстановяването на около 100 м железен път. \r\nДо възстановяване на движението пътниците между Благоевград, Петрич и Кулата се движат с автобуси по разписанието на отменените влакове и обслужват всички гари и спирки по маршрута им на движение.", "date": "2018.11.21", "title": "Екипи на НКЖИ второ денонощие продължават възстановителните дейности по железопътното трасе в Кресненското дефиле"}
{"url": "http://www.focus-news.net/news/2018/11/21/2593122/bulgartransgaz-ead-e-predprielo-neotlozhni-deystviya-za-zashtita-na-tranzitniya-gazoprovod-za-gartsiya.html", "text": "Във връзка с публикувана информация относно надеждността на транзитния газопровод за Гърция в района на с. Чучулигово общ. Петрич, „Булгартрансгаз“ ЕАД  заявява, че към момента не съществуват опасности от авария на газопровода. Това съобщиха от пресцентъра на  \"Булгартрансгаз\" ЕАД . \r\n\"Уточняваме, че към настоящия момент течението на река Струма е отклонено на около 70 м. от газопровода. Екипи от специалисти на „Булгартрансгаз” ЕАД периодично извършват наблюдения на изградените предпазни буни. През 2016 г. от страна на „Булгартрансгаз” ЕАД са предприети неотложни укрепителни дейности с цел защита на транзитния газопровод за Гърция при преминаването му в речището на р. Струма в близост до дигата в района  при с. Чучулигово, общ. Петрич. За забавяне на ерозията на левия бряг на р. Струма са изградени в същата година защитни буни от скална маса и насипен инертен материал, чрез които е постигнато отклоняване на водното течение в дясна посока. През 2018 г. „Булгартрансгаз” ЕАД е сключил договор за предприемане на дейности по проучване, проектиране, изпълнение и въвеждане в експлоатация на строеж: „Защитно съоръжение на транзитния газопровод за Гърция при преминаването му в коритото на р. Струма в района на с. Чучулигово, общ. Петрич” за изграждане на трайно съоръжение предпазващо брега на р. Струма откъм газопровода. Очаква се договорът да бъде изпълнен в рамките на 2019 г.\", посочват от дружеството.", "date": "2018.11.21", "title": "”Булгартрансгаз” ЕАД е предприело неотложни действия за защита на транзитния газопровод за Гърция"}
{"url": "http://www.focus-news.net/news/2018/11/21/2593107/varna-kravodaritelska-kampaniya-po-povod-denya-na-hristiyanskoto-semeystvo-se-provezhda-v-grada.html", "text": "Кръводарителска кампания по повод Деня на християнското семейство се провежда във Варна. Това съобщи за  Радио „Фокус“ – Варна  д-р Жанина Йорданова, директор на Районния център по трансфузионна хематология във Варна. Всеки, който желае да се включи в хуманния жест, би могъл да дари кръв в Центъра на бул. „Цар Освободител“ № 100 в двора на Окръжна болница. \r\n„По повод Деня на християнското семейство, съвместно с Дирекция „Спорт“ на Община Варна, организираме акция за подкрепа на безвъзмездното кръводаряване, като за всички включили се кръводарители ще има награди, осигурени от дирекцията. Участниците, включили се в хуманната инициатива, ще получат още специални грамоти и други стимули“, допълни д-р Йорданова. Тя каза още, че през тази седмица се организира акция по кръводаряване и в Областна администрация – Варна, а в интернет пространството ще бъде подготвена инициатива, която да популяризира доброволното и безвъзмездно кръводаряване. \r\nДеца и родители могат да се включат в състезание, организирано по повод Деня на християнското семейство. Инициативата е на дирекция „Спорт“ към Община Варна, СК „Супер спорт“, с подкрепата на Варненската и Великопреславска митрополия. \r\nНадпреварата ще се проведе на 24 ноември в спортен комплекс „Локомотив“, от 10.00 часа, като за всички участници са осигурени награди. \r\nМарияна ВАЛЕНТИНОВА", "date": "2018.11.21", "title": "Варна: Кръводарителска кампания по повод Деня на християнското семейство се провежда в града"}
{"url": "http://www.focus-news.net/news/2018/11/21/2593124/vratsa-povdignato-e-obvinenie-sreshtu-zhena-predizvikala-katastrofa-pri-koyato-e-zaginal-dvizhesht-se-v-narushenie-velosipedist.html", "text": "Окръжна прокуратура – Враца е внесла за разглеждане в съда обвинителен акт срещу И. А. за предизвикано от нея пътно-транспортно произшествие, причинило смъртта на мъж. Това съобщиха от  Апелативна прокуратура - София . \r\nОбвиняемата И. А. е правоспособен водач от 1977 г., като има множество административни нарушения на Закона за движение по пътищата.  \r\nНа 14 декември 2017 г. жената пътувала с лек автомобил „Опел“ от гр. Враца за гр. Криводол. В района на път III – 101 тя шофирала със скорост 65 км/ч. По същото време там се движел велосипедист - В. П., с около 10 км/ч. Мъжът нямал светлоотразителна жилетка, както и поставен отзад на на велосипеда червен светлоотразител.  \r\nОбвиняемата не забелязала В. П. и без да намалява скоростта на движението, ударила с предната дясна част на автомобила задното колело на велосипеда. Мъжът се плъзнал по капака на „Опел“-а, след това се ударил в предното стъкло и тавана, като бил отхвърлен вдясно на пътя в канавката.  \r\nИ. А. спряла автомобила и отишла при пострадалия велосипедист, напръскала го по лицето с вода и съобщила за инцидента на телефон 112. Пристигналият на място лекарски екип констатирал смъртта на В.П.  \r\nОт заключението на съдебномедицинската експертиза е видно, че мъжът е починал вследствие на съчетана травма – черепно мозъчна, гръдна и счупване на тялото на шести шиен прешлен. В трупа на пострадалия е установена алкохолна концентрация 1,66 %.  \r\nПредстои делото да продължи в съда.", "date": "2018.11.21", "title": "Враца: Повдигнато е обвинение срещу жена, предизвикала катастрофа, при която е загинал движещ се в нарушение велосипедист"}
{"url": "http://www.focus-news.net/news/2018/11/21/2593123/pernik-do-200-metra-e-vidimostta-po-avtomagistrala-struma-mezhdu-pernik-i-staro-selo-zaradi-magla.html", "text": "До 200 метра е видимостта по автомагистрала „Струма“ между Перник и Старо село заради мъгла, предаде репортер на  Агенция „Фокус“.  В района вали слаб дъжд и пътните настилки са хлъзгави. Полицейски патрул със софийска регистрация 6200 е разположен на изхода на Владая. „Фокус“ апелира водачите да се движат с повишено внимание.", "date": "2018.11.21", "title": "Перник: До 200 метра е видимостта по автомагистрала „Струма“ между Перник и Старо село заради мъгла"}
{"url": "http://www.focus-news.net/news/2018/11/21/2593126/kyustendil-sadat-e-nalozhil-nakazanie-ot-dve-godini-lishavane-ot-svoboda-na-mazh-za-nezakonno-pridobivane-i-darzhane-na-orazhie-i-boepripasi.html", "text": "Районен съд – Кюстендил е признал за виновен Д.Н. за извършено от него престъпление по чл. 339, ал. 1 от Наказателния кодекс – незаконно придобиване и държане на оръжие и боеприпаси. Това съобщиха от пресцентъра на  Апелативна прокуратура - София . На 29.11.2016 г. служители на РУ МВР Кюстендил получили оперативна информация за държане на огнестрелни оръжия, боеприпаси и културно-исторически ценности от мъж – Д.Т. В тази връзка били предприети неотложни действия по разследване – претърсване и изземване в къща в с. Горна Гращица, обл. Кюстендил, обитавана от него заедно със съпругата му.  \r\nВ имота били открити и иззети огнестрелно оръжие и боеприпаси, както и металотърсач и старинен пръстен. На въпросите на разследващият орган Н. обяснил, че пистолетът е негов и го е закупил за сумата от 350 лв. три дни по-рано от непознато за него лице, боеприпасите също са били негови.  \r\nВ хода на разследването е била назначена и извършена криминалистическа експертиза в областта на балистиката, при която се констатирало, че държаното от Д.Н. огнестрелно оръжие представлява пистолет марка „Драйзе“, заводско производство на „Рейнише Металварен Машиненфабрик“ – Германия. Експертизата е констатирала, че петнадесет броя боеприпаси представляват бойни патрони 7,65мм, производство на „Геко“ – Германия. Останалите държани от него петнадесет броя боеприпаси представляват патрони за винтовки „Манлихер“, производство на Военна Фабрика България през 1937 г. и на Германия 1938 г. Държаните от обвиняемия огнестрелно оръжие и боеприпаси са определени от експертите като годни да произведат изстрел.  \r\nПри разпит в качеството на обвиняем Д.Н. не се е признал за виновен и е твърдял, че е закупил газов пистолет, за да стреля по уличните котки и кучета. Мъжът изразил предположение, че някой го е „натопил“. Заявявал, че е намирал патрони в старата къща на дядо си, но те били книжни. Другата му защитна теза е била, че пистолетът и патроните били открити от съпругата му при почистване на стари сандъци в дома на баба си.  \r\nПо искане на Районна прокуратура – Кюстендил съдът е наложил на подсъдимия Д.Н. наказание от две години „Лишаване от свобода“ при „строг“ режим на изтърпяване.  \r\nПрисъдата подлежи на жалба и протест в законоустановения срок.", "date": "2018.11.21", "title": "Кюстендил: Съдът е наложил наказание от две години \"Лишаване от свобода\" на мъж за незаконно придобиване и държане на оръжие и боеприпаси."}
{"url": "http://www.focus-news.net/news/2018/11/21/2593106/kyustendil-za-poredna-godina-horata-ot-tretata-vazrast-v-grada-otbelyazaha-s-kulinarna-izlozhba-denya-na-hristiyanskoto-semeystvo.html", "text": "За поредна година хората от третата възраст в Кюстендил отбелязаха с кулинарна изложба Деня на християнското семейство, предаде репортер на  Радио „Фокус” – Кюстендил . Едно от тържествата се състоя в създадения пенсионерски клуб „Божур” в Кюстендил, а мотото на кулинарната изложба беше „Омеси, донеси и почерпи”. „За възрастните хора 21 ноември е важна и хубава дата, затова по традиция те не пропускат да се съберат заедно”, каза пред Живка Иванова секретар на пенсионерския клуб. По думите й днес възрастните хора продължават да поддържат семейните ценности, докато по-младите са забързани в ежедневието и не отдават голямо значение на този празник.Според Живка Иванова членовете на клуба чийто брой е 186 души, през цялата година честват различните празници, организират и разнообразни конкурси. „Благодарим на община Кюстендил за общинското помещение което ползваме като клуб, за това че поемат разходите за отопление, електричество, телевизия и интернет”, каза Живка Иванова. \r\nВенцеслав ИЛЧЕВ", "date": "2018.11.21", "title": "Кюстендил: За поредна година хората от третата възраст в града отбелязаха с кулинарна изложба Деня на християнското семейство"}
{"url": "http://www.focus-news.net/news/2018/11/21/2593127/vratsa-sadat-nalozhi-nakazanie-lishavane-ot-svoboda-na-sedem-irakski-grazhdani-preminali-nezakonno-prez-balgaro-rumanskata-granitsa.html", "text": "Районна прокуратура – Оряхово е постигнала споразумения с граждани на Ирак, незаконно преминали границата на страната между България и Румъния, с което извършили престъпление по чл. 279, ал. 1 от НК. Това съобщиха от пресцентъра на  Апелативна прокуратура - София . На 12.11.2018 г., без разрешение на надлежните органи на властта – служителите на ГД „Гранична полиция“, чуждите граждани излезли през ГКПП Оряхово – Бекет. За целта те се укрили в изготвен тайник в товарната част на микробус „Iveco“, с неустановена собственост. Сред тях имало предимно млади хора - жени и мъже от кюрдски произход от област Шенгал в Ирак. Някои от подсъдимите заявявали в съдебна зала, че целта им е била да отидат в Германия. Съдът е одобрил сключените между страните споразумения, като на седемте подсъдими иракски граждани са наложени наказания от по три и шест месеца „Лишаване от свобода“ с тригодишен изпитателен срок.", "date": "2018.11.21", "title": "Враца: Съдът наложи наказание \"Лишаване от свобода\" на седем иракски граждани, преминали незаконно през българо-румънската граница"}
{"url": "http://www.focus-news.net/news/2018/11/21/2593129/blagoevgrad-okolo-100-metra-e-vidimostta-po-avtomagistrala-struma.html", "text": "Около 100 метра е видимостта по автомагистрала „Струма“ в Благоевградска област, предаде репортер на  Агенция „Фокус“.", "date": "2018.11.21", "title": "Благоевград: Около 100 метра е видимостта по автомагистрала „Струма“"}
{"url": "http://www.focus-news.net/news/2018/11/21/2593130/vratsa-obvinyaem-nahlul-v-uchilishte-i-udaril-petoklasnik-ot-gr-oryahovo-e-izpraven-na-podsadimata-skameyka.html", "text": "Районна прокуратура – Оряхово е внесла в съда предложение за освобождаване от наказателна отговорност и налагане на административно наказание по чл. 78а от НК спрямо Б.К. за хулиганство – престъпление по чл. 325, ал. 1 от НК. Това съобщиха от пресцентъра на  Апелативна прокуратура - София . На 21.02.2018 г. обвиняемият К., който е близък на ученик в СУ „Христо Ботев“ в гр. Оряхово, нахлул в сградата на училището. По време на учебния процес той влязъл в кабинета на занималнята без разрешение на възпитателя и упражнил сила спрямо ученик от 5-ти клас, като му ударил шамар по бузата.  \r\nПредстои делото за продължи в съда.", "date": "2018.11.21", "title": "Враца: Обвиняем, нахлул в училище и ударил петокласник от гр. Оряхово, е изправен на подсъдимата скамейка"}
{"url": "http://www.focus-news.net/news/2018/11/21/2593131/skopie-info-makedoniya-shte-bade-sazdadena-zona-za-razvitie-na-turizma-matka.html", "text": "По предложение на Агенцията за насърчаване и подкрепа на туризма правителството разглежда информацията за създаване на туристическа зона за развитие – Матка, община Сарай, предават македонски медии, сред които  „Скопие инфо“, „Макфакс“ и „Център“.   \r\n\"Правителството задължава Министерството на икономиката в седем дни да организира среща с Министерството на транспорта и съобщенията, Министерството на земеделието, горите и водите, Община Сарай и Агенцията за насърчаване и подпомагане на туризма, за да се засили процедурата за създаване на туристически обект зона за развитие в община Сарай\", съобщи правителствената пресслужба след заседание.", "date": "2018.11.21", "title": "„Скопие инфо“ (Македония): Ще бъде създадена зона за развитие на туризма – Матка"}
{"url": "http://www.focus-news.net/news/2018/11/21/2593132/prezidentat-rumen-radev-v-dneshnoto-slozhno-vreme-v-koeto-zakonnostta-e-postavena-na-izpitanie-vse-poveche-narastva-rolyata-na-advokaturata.html", "text": "В днешното сложно време, в което законността е поставена на изпитание, все повече нараства ролята на адвокатурата в утвърждаване на закона на справедливостта и отстояването на правата. Това каза президентът и върховен главнокомандващ на Въоръжените сили Румен Радев по време на тържественото отбелязване на 130-ата годишнина от приемането на първия Закон за адвокатите в България, предаде репортер на  Агенция „Фокус“ .   \r\n„Тук съм воден от уважението си към българската адвокатура и към нейната значима обществена мисия. За мен е чест да се присъединя към Вас за тържественото отбелязване на 130-ата годишнина от приемането на първия български закон за адвокатите. Дистанцията на времето още по-ярко ще откроява значимостта от това събитие, защото само след три години от своето Съединение България полага основите на модерното законодателство в съдебната система. И още по-важно поставя човека във фокуса на общественото развитие. За това и съвсем съзнателно началото на тези целенасочени усилия се приема за основният празник на българската адвокатура. Всички знаем, че историческият път на страната ни съвсем не е гладък, той преминава през различни по интензитет турбулентни периоди“, посочи президентът Радев. \r\nДаяна ДЮЛГЕРОВА", "date": "2018.11.21", "title": "Президентът Румен Радев: В днешното сложно време, в което законността е поставена на изпитание, все повече нараства ролята на адвокатурата"}
{"url": "http://www.focus-news.net/news/2018/11/21/2593136/blagoevgrad-avtomobil-e-izgoryal-pri-pozhar-v-rayona-na-kragovoto-krastovishte-na-zarneni-hrani-nyama-postradali.html", "text": "Автомобил е изгорял при пожар в района на кръговото кръстовище на „Зърнени храни“ в Благоевград. Това съобщи за  Радио „Фокус“-Пирин  инж. Георги Пармаков, директор на Регионална дирекция „Пожарна безопасност и защита на населението“-Благоевград. Няма пострадали при инцидента. Причината за възникването му е късо съединение. Сигналът е получен в МВР в 14.42 часа. \r\nНатали СТЕФАНОВА", "date": "2018.11.21", "title": "Благоевград: Автомобил е изгорял при пожар в района на кръговото кръстовище на „Зърнени храни“, няма пострадали"}
{"url": "http://www.focus-news.net/news/2018/11/21/2593134/prezidentat-rumen-radev-da-si-advokat-ne-e-svobodna-profesiya-a-obshtestvena-misiya.html", "text": "Ако трябва България да продължи достойно по този път, то трябва да следваме и безкористния стремеж на нашите предци в потвърждаване на правото не като буква, а като дух на закона, работещо в интерес на справедливостта и гражданите. В днешното сложно време, в което законността е представена на изпитание, все повече нараства ролята на адвокатурата в утвърждаване на закона на справедливостта и отстояването на правата. Затова и да си адвокат не е свободна професия, а обществена мисия, която се отстоява от хора със свобода на духа и на мисълта“, посочи той.  \r\nПрезидентът обясни, че присъствайки на празника днес, се връща във времето, когато е бил ученик в природо-математическата гимназия. „Спомням си как учителят ни караше да търсим различни решения в една задача, защото всяка една задача доста често има различни решения. Той ни караше да се конкурираме, кой ще реши задачата най-бързо, най-кратко и най-красиво. Във Вашата отстрани погледната суха професия и трудно разбираема, има място за дълбоко творчество и красота. Стига обаче това творчество и тази красота да бъдат подчинени на един много важен принцип, това е почтеност и отчетност към правата на личността и интересите на обществото. Затова искам днес в този тържествен момент да ви пожелая здраве, енергия, висок професионализъм и отговорна гражданска позиция. Вашият професионализъм и отговорност често са последната преграда пред беззаконието. Нека по този път вървим към общите ни усилия, към една по-справедлива, по-демократична и модерна България, която вижда своето бъдеще в достойни и свободни граждани. Честит празник“, каза още президентът.  \r\nДаяна ДЮЛГЕРОВА", "date": "2018.11.21", "title": "Президентът Румен Радев: Да си адвокат не е свободна професия, а обществена мисия"}
{"url": "http://www.focus-news.net/news/2018/11/21/2593137/sitel-makedoniya-razhdane-na-granitsata-bremenna-zhena-ot-tuzla-tragna-za-hamburg-no-bebeto-reshi-da-se-rodi-na-vlizane-v-sloveniya.html", "text": "На граничния пункт „Брегана“, на входа на Словения, в автобус, тръгнал от Тузла за Хамбург, се роди пътничка, предава македонският телевизионен канал  „Сител“ . Съобщава се, че сред пътниците в автобуса на Тузла била жена в напреднала бременност, на която останалите пътници и шофьори помогнали при раждането. Бременната жена, внезапно при преминаването през пункт Брегана в Словения, усетила болките. Това беше потвърдено във „Facebook“ от директора на Пътническата агенция \"Транс Турист\" Едо Хашич, съобщи порталът Klix.ba, цитиран от телевизията. Накрая майката и бебето са закарани в болницата със санитарно превозно средство. А автобусът с останалите пътници продължил към Хамбург.", "date": "2018.11.21", "title": "\"Сител“ (Македония): Раждане на границата: Бременна жена от Тузла тръгна за Хамбург, но бебето реши да се роди на влизане в Словения"}
{"url": "http://www.focus-news.net/news/2018/11/21/2593138/natali-petrova-organizator-filmite-ot-mezhdunarodniya-kinofestival-na-planinarskoto-kino-i-na-ekstremnite-sportove-v-bansko-se-razlichavat-ot-ostanaloto-kinoproizvodstvo.html", "text": "Филмите от Международния кинофестивал на планинарското кино и на екстремните спортове в Банско се различават от останалото кинопроизводство, защото са истински истории на границата между документалното и игралното. Това каза за  Радио „Фокус“-Пирин  Натали Петрова, организатор на фестивала. Тя допълни, че зрителите ще съпреживеят в един неповторим формат – катерене, алпинизъм, екстремно колоездене, каяк, фрийрайдинг, гмуркане, сърф, но освен това ще се докоснат и до най-трудно достъпните и екзотични точки на планетата, до които обикновено не се стига на живо.  \r\n„Наши гости са световни звезди от 6 държави. Сред тях е испанецът Урко Барандиаран, който загубва единия си крак при автомобилна катастрофа, но това не му пречи да живее активно и да се радва на живота. Напротив, сега дори е по-силен и със завидна упоритост си поставя все по-трудни цели. Това е един от най-силните пара-катерачи в света. Той казва, че „Границата на човешките възможности е само в нашите глави“. Ще присъства също и италианецът Марио Виелмо, който е алпинист и режисьор в екстремни условия. Ще дойде и алпиниста Себастиано Валентини, който е участвал в множество експедиции в Хималаите и Алпите“, добави Натали Петрова и посочи, че сред гостите ще бъде и най-големият специалист по травми в планинарските спортове германският професор д-р Волкер Шофел. По думите й ще се присъедини и Матиас Майер от Австрия – един от най-известните фрий райдъри, който прави успешни спускания в най-недостъпните и отдалечени точки на Земята, като Гренландия и Антарктида. Тя уточни, че той самият е режисьор и автор на множество филми. Организаторът отбеляза, че екстремният скиор с премиерни спускания в Перу и Европа Фредерик Жентет също ще бъде сред специалните гости. \r\nНатали СТЕФАНОВА", "date": "2018.11.21", "title": "Натали Петрова, организатор: Филмите от Международния кинофестивал на планинарското кино и на екстремните спортове в Банско се различават от останалото кинопроизводство"}
{"url": "http://www.focus-news.net/news/2018/11/21/2593135/miroslav-yanchev-kmet-na-zlatograd-vsichki-institutsii-i-biznesat-rabotim-raka-za-raka-za-da-mozhe-zlatograd-da-ima-drugi-izmereniya.html", "text": "34 години след Берлинския конгрес Златоградският край остава в пределите на Османската империя. Това каза за  Радио „Фокус“ – Смолян  кметът на Златоград Мирослав Янчев. „Трябва да споменем и подвига на полковник Серафимов на Родопската шипка, които донасят свободата на нашия край и на Родопите като цяло. Това са години, които са изстрадани изключително много от всички наши прадеди и миналите поколения. Благодарение на наследството от нашите деди, оптимизма и хъса на жителите на Златоград, градът ни се развива много успешно през последните години. Бизнесът, институциите, неправителствения сектор, местната власт в лицето на общински съветници и кметската институция, всички работим ръка за ръка, за да може Златоград да има други измерения. Не само да доразвием икономиката и да създадем условия за бизнес и туризъм. Тук говорим за това да съхраним по най-добрия начин предаденото от нашите предци“, поясни Мирослав Янчев.  \r\nТой посочи, че неслучайно фолклорните програми в Златоград са изпълнени с толкова стойностни мероприятия, защото местните хора са тези, които трябва да ги предадат на бъдещите поколения по най-добрия начин. Да не забравяме и факта, че Златоград има много добра история в културно-образователната сфера. Близо 170 години градът ни е културно-образователен център в Средните Родопи. Историята помни, че ние развиваме от толкова години светско образование, което е и доказателство, че в Златоград още тогава е имало интелигенция и бизнес“, допълни Янчев. Той обобщи, че жителите на Златоград има с какво да се гордият и затова днес ще почетат подобаващо паметта на всички герои. \r\nНели ГЕРГЬОВСКА", "date": "2018.11.21", "title": "Мирослав Янчев, кмет на Златоград: Всички институции и бизнесът работим ръка за ръка, за да може Златоград да има други измерения"}
{"url": "http://www.focus-news.net/news/2018/11/21/2593140/the-american-conservative-nablizhavashtiyat-bankrut-na-amerikanskata-imperiya-po-dobre-da-varnem-voyskite-v-stranata-otkolkoto-da-chakame-dalgovata-kriza-da-napravi-tova-vmesto-nas.html", "text": "Пилците ще бъдат прибрани у дома. Въпросът е само кога. С тази констатация започва анализът на редактора на списание  The American Conservative  Хънтър Дерънсис за „наближаващия банкрут на американската империя“.  \r\nНационалният дълг на САЩ е близо 22 трилиона долара, а настоящият федерален бюджетен дефицит надхвърля 800 милиарда долара. Както често казва сенатор Ранд Пол, фалитът е „Дамоклиев меч“, надвиснал опасно близо до врата на чичо Сам. Освен шепата либертариански глупаци в Конгреса като Пол, няма сериозни политически действия, насочени към ограничаването на странните разходи на страната.  \r\nСАЩ имат най-големия дълг от всяка друга страна в историята на света. Ако трябва да бъдем справедливи, с оглед на отношението на дълга към БВП на страната, има много държави по света, които се намират в много по-опасна ситуация, отколкото САЩ. Но ще дойдат и други времена. Колко време системата може да контролира външния дълг? Кога пукнатините ще станат толкова големи, че да не може да се скрият? В историята има много примери и за крах, предупреждава един от основоположниците на политическата икономия – Адам Смит. В крайна сметка и нашият крах ще настъпи, пише Дерънсис. \r\nВъзможен ли е банкрутът? Някои икономисти не спират да ни напомнят, че не е. Технически правителството на САЩ има правомощието изкуствено да печата толкова много долари, колкото е необходимо, за да изплати дълговете си. Но този вид хиперинфлация би лишил щатския долар от всякаква стойност и би повлиял сериозно на световната икономика, която търгува с него. Простото неизпълнение на задълженията  може дори да бъде по-добър сценарий от подобен инфлационен пейзаж, уверен е авторът на статията.  \r\nКогато настъпи моментът,  в който светът ще загуби доверие в способността на американското правителство да изплати дълга си или ако лихвеният процент по нашия дълг стане неустойчиво висок, тогава ще трябва да се направи избор. Конгресът, в състояние на извънредна ситуация, ще трябва да наложи крути решения. И империята ще бъде първото нещо, което ще си отиде. \r\nСъщо като военната държава, социална държава също има много вътрешни бедствия. Някои мегаломаниални глобалисти може да предпочетат да оставят хората да гладуват, за да запазват компаниите си в чужбина. Но какво би се случило, ако няма средства за социални осигуровки, а намаленията за услугите в здравеопазването бъдат премахнати? Когато бъде представен подобен избор, ще избере ли средният американец системата за социална сигурност или продължителното финансиране за далечни бази в Щутгарт, Окинава или Джибути? Дори и най-милитаристично настроен конгресмен ще знае как да гласува, за да не завари разгневена тълпа, чакаща пред „замъка“ му.  \r\nКакво ще се случи, когато американските войски трябва да бъдат изтеглени от цял свят, защото не можем да си позволим да ги държим вече там? Няма разисквания, разглеждане на опции и избор. Ако парите не са там и войниците не са там. Нищо не може да върже ръцете на американските военни повече от дългова криза. И ако тя случи, това ще бъде отчасти защото някои неоконсервативни интелектуалци проповядваха глобална война в размер на няколко трилиона долара, за да „сътворим човечеството по наш собствен образ“.  \r\nТова е опасността, за която предупреждават Ранд Пол и компания. Недекларираните ни войни са не само незаконни, но те финансово дестабилизират и нас. \r\nТрябва да се извърши радикално преразглеждане на американските задгранични активи и задължения. Идеологически мотивираните войни ни доведоха до пропастта на финансовата катастрофа. Американската външна политика трябва да приеме ограничен, силно стратегически поглед върху националния си интерес и да използва останалото си богатство умерено и само при необходимост. Реализмът може да предотврати националното разрушение. Затваряйте базите в Германия и донесете парите вкъщи, вместо да принудите войските ни да се евакуират в мъртва нощ, когато ще е станало твърде късно. Започнете преговори с талибаните и планирайте изтеглянето им от Афганистан, за да не свършим в бягство с хеликоптери от Кабул, както направихме в Сайгон. Направете труден избор, преди обстоятелствата да ви принудят да го вземете така или иначе, е призивът, който Дерънсис отправя в заключение към американските политици.  Тереза Герова", "date": "2018.11.21", "title": "The American Conservative: Наближаващият банкрут на американската империя: По-добре да върнем войските в страната, отколкото да чакаме дълговата криза да направи това вместо нас"}
{"url": "http://www.focus-news.net/news/2018/11/21/2593139/saytat-na-ministerstvoto-na-finansite-ne-raboti.html", "text": "Сайтът на Министерството на финансите не работи, предаде  Агенция „Фокус“ .  \r\nОт пресцентъра на Министерството уточниха, че има технически проблем със сайта и в момента се работи по отстраняването му. Повредата е от преди около половин час.", "date": "2018.11.21", "title": "Сайтът на Министерството на финансите не работи"}
{"url": "http://www.focus-news.net/news/2018/11/21/2593141/sport-karlsen-s-belite-sreshtu-karuana-dnes-sled-osem-remita-v-london.html", "text": "Напрежението в битката за шахматната корона се покачва с всеки изминал ден. Шампионът Магнус Карлсен и претендентът Фабиано Каруана завършиха реми и в осмата си партия от мача за титлата в Лондон. Американецът имаше предимството на белите фигури и се постара да бъде максимално агресивен, но норвежецът парира всичките му опити за решителна атака. Така двамата си стиснаха ръцете на 38-ия ход за реми. В резултат на поредното равенство мачът за короната остава без изявен фаворит при 4:4 точки. Вчера бе почивен ден, а днес се очаква шампионът от Норвегия да опита някаква по-сериозна атака, предвид че ще играе с белите фигури. Регламентът предвижда да се проведат общо 12 партии по класически шах, като при равен резултат след тях ще се изиграе тайбрек в ускорен шах. \r\nВенцислав ДРАГОМАНОВ", "date": "2018.11.21", "title": "Спорт: Карлсен с белите срещу Каруана днес след осем ремита в Лондон"}
{"url": "http://www.focus-news.net/news/2018/11/21/2593143/savetat-na-uchenite-kam-ministara-na-okolnata-sreda-i-vodite-neno-dimov-obsadi-na-zasedanie-noviya-podhod-za-opazvane-na-piteynite-vodi.html", "text": "Новият подход за опазване на водите за питейно-битово водоснабдяване и подготвяните промени в Закона за водите бяха обсъдени днес на заседание на Съвета на учените към министъра на околната среда и водите Нено Димов в МОСВ. Това съобщиха от пресцентъра на  министерството . „Желанието на министерството е нашият научен съвет да е първият кръг от хора, който разглежда предложенията за промени в Закона за водите. Подхождаме към предложението за промяна в модела за опазване на водите за питейно-битово водоснабдяване с разбирането, че темата е национално отговорна и е от изключителна важност. Затова днес започваме дискусия, която ще се разшири и с други институции и заинтересовани организации“, заяви министър Димов пред участниците в Съвета. \r\nМинистър Димов благодари на партньорите от научните среди, от които МОСВ е получило подкрепа за изминалите 10 месеца от учредяването на Съвета през януари тази година. „Едно от първите предизвикателства беше това как да интегрираме различните системи за наблюдение на качеството на атмосферния въздух – системата за граждански мониторинг, на ИАОС и на Столичната община, за което работим заедно с НИМХ и Физическия факултет към СУ „Св. Кл. Охридски“. През тези месеци получихме независима експертна оценка и по конкретни казуси – за защитена зона „Калиакра“ и за природен парк „Витоша“, добави министърът. Той съобщи, че е разпоредил на регионалните звена на МОСВ в цялата страна да търсят експертизата на институтите и университетите по места, защото „само с научния потенциал тези, които взимат политическите решения, могат да стигнат до правилните решения“. Вече са проведени обучителни срещи на Басейновите дирекции във Варна и Пловдив с Хидротехническия факултет към УАСГ.  \r\n„Водата е обект на ключов интерес в цялата човешка дейност и затова е важно да се намери балансът между това как да я използваме и за питейни нужди, за възобновяема енергия и за напояване“, заяви още министър Димов. Новият подход за промяна на режима на опазване на водите за питейно-битово водоснабдяване беше представен от директора на дирекция „Управление на водите“ на МОСВ Илияна Тодорова. Тя посочи, че  предложението за промяна на режима в България има за цел да гарантира опазването на водните ресурси, като се въведе възприетата от Европейската общност концепция за защита на водите за питейно-битово водоснабдяване на база оценка на риска. Проектът на промени предвижда въвеждане на три нива на защита – „защитен пояс“, „охранителна зона“ и „зони за защита на водите“. Илияна Тодорова подчерта, че промените в закона ще бъдат обсъдени на широка дискусия с всички заинтересовани страни. Ще се даде възможност местните общности и стопанските субекти да защитят интереса си. С дискусията в Съвета на учените се дава начало на обсъжданията на експертно ниво. \r\n„Изцяло подкрепям тези предложения, защото те са в защита на питейните води“, категорична беше доц. Ирина Костова (УАСГ). В изказванията си положителни становища за новия режим на опазване на питейните води изразиха и други членове на Съвета. Сред участниците в днешното заседание бяха още почетните членове акад. Александър Александров,  проф. Никола Колев и проф. Георги Цанков, както и проф. Христомир Брънзов (НИМХ към БАН), доц. Анна Ганева (ИБЕИ към БАН), доц. Петинка Галчева (Шуменски университет), доц. Христо Хинков (НЦОЗА), проф. Валентин Колев (ТУ София) и комисар доц. Иван Тодоров (Академия на МВР).", "date": "2018.11.21", "title": "Съветът на учените към министъра на околната среда и водите Нено Димов обсъди на заседание новия подход за опазване на питейните води"}
{"url": "http://www.focus-news.net/news/2018/11/21/2593142/tsveta-karayancheva-predsedatel-na-narodnoto-sabranie-kachestveno-i-spravedlivo-pravosadie-ne-bi-moglo-da-ima-bez-nezavisima-kompetentna-borbena-advokatura.html", "text": "Честта за приемането на първия за адвокатите в България закон се пада на Петото Народно събрание, което не просто създава уредба на адвокатската професия, но прави решителна крачка за ефективно функциониране на съдебната система, защото качествено и справедливо правосъдие не би могло да има без независима, компетентна, борбена адвокатура. Това каза във видео обръщение председателят на Народното събрание Цвета Караянчева по време на тържественото отбелязване на 130-ата годишнина от приемането на първия Закон за адвокатите в България, предаде репортер на  Агенция „Фокус“ . \"Уважаемо колеги, без Вашето усилие, не би могло да съществува правова държава. От сърце поздравявам всички, посветили се на една от най-сложните и невинаги популярни професии в съвременното общество. Пожелавам Ви здраве, успех и упорство в името на интересите на гражданите и техните закони права. Честит празник, орли на правосъдието!\", се казва още във видеото, направено по повод тържественото честване на празника.  \r\nЗам.-министърът на правосъдието Десислава Ахладова прочете поздравителен адрес към българските адвокати по повод техния празник от името на министъра на правосъдието Цецка Цачева. \r\n\"Вълнуващо е да поздравя тази авторитетна аудитория в навечерието на деня, в който преди 130 години Петото обикновено Народно събрание на Княжеството България постави един от стълбовете при изграждането на правораздавателна система, приемайки първия специален закон за адвокатите. Да си адвокат е не само престиж, но и отговорност и усилие за гарантиране на спазването на законността и правата на гражданите. Използвам повода да засвидетелствам своя респект и уважение към всички Вас, за всеотдайната си работа, която изпълнявате с достойнство и компетентност“, се казва в тържествения поздрав. \r\nДаяна ДЮЛГЕРОВА", "date": "2018.11.21", "title": "Цвета Караянчева, председател на Народното събрание: Качествено и справедливо правосъдие не би могло да има без независима, компетентна, борбена адвокатура"}
{"url": "http://www.focus-news.net/news/2018/11/21/2593145/pregled-na-mezhdunarodnite-novini-do-18-chasa-agentsiya-fokus.html", "text": "Според Кремъл решението за избирането на Ким Йон-ян за нов директор на Интерпол Ким Йон-ян не е резултат от оказването на натиск, макар и такъв да е бил упражняван и то в безпрецедентни нива. Това подчерта говорителят на руското президентство Дмитрий Песков, предава  TACC . \r\n„На изборите победи кандидатът на Южна Корея, съжаляваме, че не е нашият. Но нямаме никакви основания да не се съгласим с резултатите от тези избори. Разбира се, може да се каже, че изборите преминаха в атмосфера на безпрецедентен натиск и вмешателство“, допълни Песков, като обобщи, че гласуването е било „трудно“. \r\nВ сутрешните часове на деня бе обявено, че подкрепяният от САЩ кандидат на Южна Корея Ким Йон-ян е избран за нов директор на организацията на срещата в Дубай, свикана за излъчването на нов ръководител на Интерпол след изчезването на Мън Хунвей в Китай през септември. Ким Йон-ян събра по-голяма подкрепа от съперника му за поста – руснака Александър Прокопчук.  \r\nСлед вота говорителят на Кремъл Дмитрий Песков увери, че не вижда факти, които да доказват, че изборите за нов директор на Интерпол не са легитимни. „Имаше избори, те се състояха. Засега не знам за никакви факти, които биха могли да доведат до обсъждане на легитимността, т.е. има избори и има резултат“ от тях, подчерта Песков. \r\n***  Електронното издание на водещия белград ежедневник  Telegraf  тълкува решението на косовските власти за увеличаване на митата за внос на сръбски стоки в страната на 100% като започването на търговска война.  \r\nОт редакцията цитират съобщение на министър-председателя на Косово Рамуш Харадинай в социалната мрежа „Фейсбук“, от което става ясно, че решението на Прищина влиза в сила незабавно.  \r\n„На днешното заседание  правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nИзданието привежда и пост в социалната мрежа „Туитър“ от косовския вицепремиер Енвер Ходжай. „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявени и допълнителни мерки\", написа на свой ред Ходжай. \r\nОфициален Белград все още не е коментирал решението на Прищина. \r\n***  На фона на обещанието на Конгреса на САЩ да наложи санкции на Саудитска Арабия заради убийството на журналиста Джамал Хашоги, държавният глава на страната Доналд Тръмп предложи американски паспорт за престолонаследника в Рияд – принц Мохамед, отбелязва американското издание  Washington Examiner .  \r\n„Саудитска Арабия е важен съюзник в борбата срещу Иран“, заяви лидерът на Вашингтон по-рано, подчертавайки, че няма достатъчно доказателства за ролята на арабското кралство в убийството на журналиста. „Крал Салман и принц Мохамад отричат да са знаели каквото и да било за планирането или изпълнението на убийството на Хашоги. Нашите разузнавателни агенции продължават да оценяват цялата информация – престолонаследникът може и да е извършил, а може би не е извършил“ това престъпление, подчерта Тръмп.  \r\nВ изявлението той отбелязва също, че Саудитска Арабия е нарекла Хашоги „враг на държавата\" и член на организацията „Мюсюлманско братство“. Но допълва: „Решението ми по никакъв начин не се основава на това\". \r\nПо-късно пред Белия дом Тръмп отрече ЦРУ да е стигнало до заключението, че принц Мохамед е наредил убийството на Хашоги. „Както казах, може би е, а може би не е... Няма окончателно заключение“, подчерта Тръмп.  \r\nАмериканският президент поясни, че решението му да даде паспорт на саудитеца е мотивирано от желанието да продължат продажбите на оръжия от САЩ и поддържането на евтини цени на петрола. „Всичко е в името на „Америка на първо място“. Няма да блокираме стотици милиарди долари заради заповед, докато Русия и Китай разполагат с тях. Ако „скъсаме“ със Саудитска Арабия, цените на петрола ще нараснат много. Запазих ги ниски, а те ми помогнаха за това. В момента цените на петрола са ниски или относително ниски. Бих искал да го видя да падат още по-надолу\", увери лидерът на Вашингтон.  \r\nМеждувременно държавният секретар на САЩ Майк Помпео заяви пред репортерите, че САЩ трябва да правят бизнес със Саудитска Арабия, макар че съгласно думите му „това означава, че светът навън е лош\". \r\n„САЩ ще продължат да поддържат отношения с Кралство Саудитска Арабия. Те са важен партньор. Това е ангажиментът, който направи днес президентът. Очевидно е“, подчерта Помпео. \r\n***  Унгария изключи възможността за екстрадиране на бившия премиер на Македония Никола Груевски. След получаване на убежището унгарският министър на правосъдието подчерта, че Груевски не може да бъде върнат в страната, в която е обект на политическо преследване, предава скопският телевизионен канал  „Сител“ . \r\nМакедонските власти напразно се стремят да уредят екстрадирането на бившия премиер. Като му предоставя политическа закрила, Унгария признава, че Груевски е жертва на преследване. Бившият лидер на кабинета в Скопие може дори да получи документи от властите в Будапеща, което ще му позволи да пътува извън пределите на Унгария свободно и ако поиска – дори да я напусне, обясниха от Будапеща. \r\nПравосъдният министър в Скопие, от друга страна, има противоположно мнение. Министерството на правосъдието на Македония ще поиска отмяна на решението за предоставяне на политическо убежище на бившия премиер на страната Никола Груевски. Това увери правосъдният министър на югозападната ни съседка Рената Дескоска, като поясни, че съотвеното искане ще бъде изпратено до Унгария. \r\nСъгласно думите на Денкоска, с новите изменения в Закона за убежището в Унгария се предижда възможност за отмяна на правото на убежище. Ако Груевски не получи унгарско гражданство, разрешението му за предоставяне на убежище ще бъде повторно подадено за разглеждане след изтичането на срок от три години. \r\n***  Президентът на  Турция Реджеп Тайип Ердоган подписа спогодба с ЕС в размер на 123 млн. евро, като част от финансовата помощ на Брюксел за Анкара през 2017 год., пише вестник  „Джумхуриет” . Подписът му е равносилен на откровено официално признание, понеже в приложението към спогодбата ясно се отправят предупреждения за „сериозните пропуски във върховенството на закона”. По пътя на въпросната финансова помощ Брюксел цели Турция да гарантира именно върховенството на закона и задълженията си за спазване на основните човешки права и свободи. Спогодбата между Турция и ЕС вече е публикувана в „Държавен вестник”. Чрез нея се предвижда Анкара да получи 123 млн. евро, които да използва целенасочено в областите на „демокрацията и управлението” и на „върховенството на закона и основните права на човека”, посочва още „Джумхуриет”. \r\n***  Държавният глава на Франция Еманюел Макрон предупреди, че властите ще подведат под отговорност демонстрантите, които имат „неприемливо поведение“ в протестите срещу повишаването на цените на горивата“, предава  AFP , като се позовава на изявление от говорителя на президента. \r\n„Страданията трябва да бъдат чути, но има и неприемливо поведение. Няма да бъдем нерешителни в гарантирането на обществения ред. Не можем да приемем двамата загинали, ранените в демонстрациите, расистки, антисемитски или хомофобски прояви“, се казва в изявлението, разпространено след съобщението за втора жертва на протестите. \r\n***", "date": "2018.11.21", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/21/2593125/makfaks-makedoniya-kosovo-nalaga-100-protsentni-mita-varhu-vnosa-na-srabski-stoki.html", "text": "Правителството на Косово взе решение за увеличаване на митата за внос на стоки от Сърбия на 100%, като обяви, че скоро ще бъдат наложени допълнителни мерки, предава македонската информационна агенция  „Макфакс“ . \r\nСъответната информация бе разпространена чрез пост в социалната мрежа „Туитър“ на вицепремиера Енвер Ходжай.  „Сърбия продължава агресивната си кампания срещу Косово на международната сцена. Това подкопава процеса на нормализиране\", написа Ходжай, допълвайки, че решението за увеличаване на митата е с цел защита на жизнените интереси на Косово. Тереза Герова", "date": "2018.11.21", "title": "„Макфакс“ (Македония): Косово налага 100-процентни мита върху вноса на сръбски стоки"}
{"url": "http://www.focus-news.net/news/2018/11/21/2593148/parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-shte-bade-na-ofitsialno-poseshtenie-v-republika-finlandiya.html", "text": "Парламентарна делегация, водена от председателя на Народното събрание Цвета Караянчева, ще бъде на официално посещение в Република Финландия на 22 и 23 ноември 2018 г. Това съобщиха от пресцентъра на  Народното събрание . В състава на делегацията са членовете на Групата за приятелство България – Финландия Анелия Клисарова, Петър Петров, Елхан Кълков, както и народният представител Боряна Георгиева.  \r\nЦвета Караянчева ще разговаря с председателя на Едускунта на Финландия Паула Рисикко. Българските депутати ще се срещнат с министъра на европейските въпроси, културата и спорта Сампо Терхо и с държавния секретар по външни работи Самули Виртанен.  \r\nВ програмата на българските парламентаристи се предвижда среща и с Негово Високопреосвещенство Лео, архепископ на Хелзинки и цяла Финландия.  \r\nЦвета Караянчева и водената от нея делегация ще разговарят с председателя на Комисията по външни работи във финландския парламент Матти Ванханен.", "date": "2018.11.21", "title": "Парламентарна делегация, водена от председателя на Народното събрание Цвета Караянчева, ще бъде на официално посещение в Република Финландия"}
{"url": "http://www.focus-news.net/news/2018/11/21/2593147/api-ot-0900-ch-do-1600-ch-na-22-i-23-noemvri-dvizhenieto-v-tunel-praveshki-hanove-na-avtomagistrala-hemus-shte-se-osashtestvyava-dvuposochno-v-trabata-za-varna.html", "text": "Утре - 22 ноември, и в петък - 23 ноември, от 09.00 ч. до 16.00 ч. движението в тунел „Правешки ханове“ на автомагистрала „Хемус“ ще се осъществява двупосочно в тръбата за Варна. Това съобщиха от пресцентъра на  Агенция „Пътна инфраструктура“  (АПИ). Ограничено ще е преминаването в тръбата за София, поради техническо обследване на съоръжението. Необходимо е шофьорите да карат внимателно и да спазват стриктно въведената временна организация за движение. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.21", "title": "АПИ: От 09.00 ч. до 16.00 ч. на 22 и 23 ноември движението в тунел „Правешки ханове“ на автомагистрала „Хемус“ ще се осъществява двупосочно в тръбата за Варна"}
{"url": "http://www.focus-news.net/news/2018/11/21/2593149/mzhg-40-kubika-darva-za-ogrev-i-tri-avtomobila-sa-zadarzhani-na-teritoriyata-na-rdg-sofiya.html", "text": "При проверка служители на РДГ София са установили и задържали вчера автомобил, превозващ немаркирана дървесина в землището на Панчарево. Това съобщиха за  Агенция \"Фокус\"  от  пресцентъра на Министерството на земеделието, храните и горите.  Дървесината е в размер на 4,5 пространствени кубически метра дърва за огрев. Тя е без контролна горска марка, доказващ законния й произход и без издаден превозен билет. Горските инспектори са съставили два акта за административни нарушения и са задържали  превозното средство и дървесината, съобщават от Изпълнителна агенция по горите. \r\nПри внезапна проверка през изминалата седмица служители от дирекция „Контрол по опазването на горските територии“ в Изпълнителна агенция по горите и Регионална дирекция по горите – София са установили и 15,50 кубика букови дърва за огрев, натоварена на две моторни превозни средства в землището на село Огоя до Своге. В близост до автомобилите е разкрита и друга складирана и готова за транспортиране дървесина в размер на 20 пространствени кубически метра. Тя също е  без контролна горска марка и издадени превозни билети. Дървата за огрев и двата автомобила са задържани. \r\nПри съвместна проверка служители на РДГ София и Държавно горско стопанство Пирдоп в края на седмицата са констатирали и че 10 ловци от ловна дружина Копривщица с редовно разрешително за групов лов на дива свиня, ловуват в ловище на територията на общината, извън посоченото в разрешителното им. За нарушението е съставен констативен протокол. Нарушителите са отказали да подпишат протокола и са направили опит да осуетят проверката като напуснат мястото въпреки разпорежданията на служителя на РДГ София. Потърсено е било съдействие от органите на МВР чрез телефон 112 и е бил извършен повторен обход на мястото на ловуване заедно с екипа на МВР. При повторния обход нарушителите не са били открити. Работата по изясняване на случая продължава. \r\nОбщо през изминалата седмица са извършени близо 14 хиляди проверки в горските територии на страната. В тях участват служители на Изпълнителна агенция по горите, регионалните дирекции по горите и служители по охраната на държавните предприятия. Близо 220 са издадените актове за нарушения по Закона за горите, Закона за лова и опазването на дивеча и по Закона за рибарството и аквакултурите. Задържани са 42 плътни кубически метра обла строителна дървесина и 243 пространствени кубически метра дърва за огрев, както и 15 моторни превозни средства, 21 каруци, 19 моторни триони и 10 други дърводобивни инструмента. \r\nИнтензивният контрол в горските територии на цялата страна продължава.", "date": "2018.11.21", "title": "МЗХГ: 40 кубика дърва за огрев и три автомобила са задържани на територията на РДГ София"}
{"url": "http://www.focus-news.net/news/2018/11/21/2593144/sitel-makedoniya-ungariya-izklyuchi-vazmozhnostta-za-ekstradirane-na-nikola-gruevski-v-makedoniya-v-skopie-imat-protivopolozhno-mnenie.html", "text": "Унгария изключи възможността за екстрадиране на бившия премиер на Македония Никола Груевски. След получаване на убежището унгарският министър на правосъдието подчерта, че Груевски не може да бъде върнат в страната, в която е обект на политическо преследване, предава скопският телевизионен канал  „Сител“ . \r\nМакедонските власти напразно се стремят да уредят екстрадирането на бившия премиер. Като му предоставя политическа закрила, Унгария признава, че Груевски е жертва на преследване. Бившият лидер на кабинета в Скопие може дори да получи документи от властите в Будапеща, което ще му позволи да пътува извън пределите на Унгария свободно и ако поиска – дори да я напусне, обясниха от Будапеща. \r\nПравосъдният министър в Скопие, от друга страна, има противоположно мнение. Министерството на правосъдието на Македония ще поиска отмяна на решението за предоставяне на политическо убежище на бившия премиер на страната Никола Груевски. Това увери правосъдният министър на югозападната ни съседка Рената Дескоска, като поясни, че съотвеното искане ще бъде изпратено до Унгария. \r\nСъгласно думите на Денкоска, с новите изменения в Закона за убежището в Унгария се предижда възможност за отмяна на правото на убежище. Ако Груевски не получи унгарско гражданство, разрешението му за предоставяне на убежище ще бъде повторно подадено за разглеждане след изтичането на срок от три години. Тереза Герова", "date": "2018.11.21", "title": "„Сител“ (Македония): Унгария изключи възможността за екстрадиране на Никола Груевски в Македония, в Скопие имат противоположно мнение"}
{"url": "http://www.focus-news.net/news/2018/11/21/2593150/tehran-times-mayk-pompeo-i-dzhon-boltan-iztezavat-iranskata-natsiya.html", "text": "Държавният секретар на САЩ Майк Помпео и съветникът на американския президент по националната сигурност Джон Болтън изтезават иранската нация, категорични са в редакцията на водещото местно англоезично издание  Tehran Times  в статия, посветена на проблемите с доставките на лекарства и други жизненоважни продукти в страната.  \r\nПомпео и специален представител за Иран Брайън Хук твърдят, че хуманитарните доставки като храна и медицина не са засегнати от американските санкции срещу Иран. Ако това бе така, то тогава не трябва да има недостиг на лекарства в Иран, а хората не би трябвало да се притесняват, докато обикалят от една аптека в друга, дали ще намерят лекарството, от което се нуждаят. Особено онези, които страдат от тежки заболявания като рак например.  \r\nЯсно е, че подобни изявления са безсмислени и измамни. \r\nАдминистрацията на Тръмп наложи финансови санкции на Иран и заплаши да накаже банките, които въртят бизнес със страната, но каналите за прехвърляне на пари, дори за закупуване на лекарства, се блокират. „Когато искате да прехвърлите пари, банката не пита дали те отиват за храна или други неща - затова санкциите винаги засягат храна и лекарства\", обясни иранският външният министър Мохамед Джавад Зариф. \r\nХората в Иран не са убедени, защо на страната отново са наложени санкции. Всъщност те са изненадани. Те си казват - подписахме пакт (Съвместния всеобхватен план за действие) със САЩ и други страни, за да премахнат санкциите. Те питат какво се е случило, че отново сме изправени пред недостиг на лекарства и други стоки. Казват, че ако администрацията на Тръмп не е доволна от иранските власти, не трябва да създава проблеми за обикновеното население на страната, коментира първият дипломат на Техеран в изявление за британски вестник, направено в началото на седмицата.  \r\nТези санкции засягат поминъка и здравето на хората. Единственият шанс за излизане от ситуацията е Иран да се превърне във фармацевтичен производител. Въпреки това страната трябва да бъде в състояние да внася някои суровини за производството на лекарства, обясняват от редакцията. \r\nВсъщност Помпео и Джон Болтън работят безмилостно в посока изтезаване на иранската нация, е оценката на изданието. Тереза Герова", "date": "2018.11.21", "title": "Tehran Times: Майк Помпео и Джон Болтън изтезават иранската нация"}
{"url": "http://www.focus-news.net/news/2018/11/21/2593146/aktualna-patna-patna-obstanovka-kam-1730-chasa.html", "text": "Температурите са в интервала от – 2° до + 12°. Времето над страната е предимно облачно. Слаб вятър духа в областите Силистра , Габрово , Добрич , Търговище, Перник , Пазарджик, Русе. Дъжд вали в цялата страна. Това съобщиха от пресцентъра на  Агенция „Пътна инфраструктура” . Пътните настилки са мокри, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м. в района на проход „Шипка“ и „Дюлински“ проход. \r\n- до 100 м. в района на Ореховица /Плевен/ . Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Правешки ханове“ посока София е ограничено от км 54+000 до км 56+000 поради техническо обследване на тунелната тръба. Движението се осъществява двупосочно в тунелната тръба посока Варна. Срок от 09:00 до 16:00 ч. на 22.11.2018 г. и 23.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 15.12.2018 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 30.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: \r\nОбласт Благоевград: \r\nДвижението по АМ „Струма” от км 153+000 до км 166+000 в посока Сандански – Кулата се осъществява в една лента поради ремонтни дейности на дилатационните фуги. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовия диапазон от 08:00 часа до 17:00 часа до 23.11.2018 г.; \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер“. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; Състояние на републиканската пътна мрежа: Ремонтни дейности и временна организация на движението (ВОД):  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 (Враца – Мраморен) от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-842: Движението по път II-842 Белово – Юндола е ограничено за движение на МПС над 12 тона. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.21", "title": "Актуална пътна пътна обстановка към 17.30 часа"}
{"url": "http://www.focus-news.net/news/2018/11/21/2593133/vidin-silen-dazhd-vali-oblastta-patnite-nastilki-sa-mokri-i-na-mesta-ima-zaledeni-uchastatsi.html", "text": "Силен дъжд вали във Видинска област, пътните настилки са мокри и на места има заледени участъци, които са обработени с пясък, съобщиха за  Радио „Фокус“ – Видин  от Областно пътно управление – Видин. По пътищата по поречието на Дунав има мъгла, видимостта там е ограничена до 100 метра. По главен път Е-79 от Дунав мост 2 преминават колони от тежкотоварни автомобили. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2018.11.21", "title": "Видин: Силен дъжд вали областта, пътните настилки са мокри и на места има заледени участъци"}
{"url": "http://www.focus-news.net/news/2018/11/21/2593151/aktsenti-v-sutreshniya-blok-dobro-utro-balgariya-na-radio-fokus-na-22-noemvri.html", "text": "В Деня на българската адвокатура гост в сутрешния блок „Добро утро, България“ на  Радио „Фокус“  ще бъде адвокат Антон Станков, с когото ще говорим за предизвикателствата пред адвокатите в България днес. \r\nПромяна в редиците на вицепремиерите – какво следва оттук нататък? За бъдещето на кабинета „Борисов 3“ ще разговаряме с политолога Румяна Коларова.  \r\nПерник се побратими с предградието „Елк Гроув“ в Чикаго. Повече за споразумението и идеята ще ни каже кметът на Перник Вяра Церовска. \r\nПоследствията от тютюнопушенето при всеки се проявяват след различен период от време. За типовете пушачи и за отказването от вредния навик ще научим от интервюто на колегата от  Радио „Фокус“ – Пирин  Денис Никифоров. \r\nПодробности за инициативата на „Български пощи” – „Писмо до Дядо Коледа” очакваме от Албена Жилекова от  Радио „Фокус” – Пазарджик .  \r\nЗапочнете деня информирани! Тези и още теми - в „Добро утро, България“, от 06.00 до 10.00 часа на 22 ноември, с водещ Йоланда Пелова.", "date": "2018.11.21", "title": "Акценти в сутрешния блок „Добро утро, България“ на Радио „Фокус“ на 22 ноември"}
{"url": "http://www.focus-news.net/news/2018/11/21/2593153/plovdiv-katastrofa-mezhdu-inkaso-avtomobil-i-druga-kola-e-stanala-pri-avtogarata-v-asenovgrad-nyama-postradali.html", "text": "Катастрофа е станала на кръстовището на ул. „Васил Левски“ и ул. „Иларион Макариополски, при автогарата в Асеновград. Това съобщи за  Радио „Фокус” - Пловдив  говорителят на ОДМВР - Пловдив. Сигналът е подаден след 16.30 ч. По първоначални данни са се ударили два автомобила, единият от които - инкасов. Няма пострадали. \r\nЦветана ТОНЧЕВА", "date": "2018.11.21", "title": "Пловдив: Катастрофа между инкасо автомобил и друга кола е станала при автогарата в Асеновград, няма пострадали"}
{"url": "http://www.focus-news.net/news/2018/11/21/2593152/nova-makedoniya-makedoniya-deset-ot-nay-krasivite-malki-evropeyski-gradove.html", "text": "Електронното издание на скопския вестник  „Нова Македония“  подреди  в класация десет от най-красивите малки европейски градове. Изданието пише, че предлага местата на Стария континент, запленено от красотата им, местоположението, архитектурата, историята, гостоприемството и чара. От редакцията отбелязват, че ако искате фотогенични градове, където има какво да видите и не искате твърде много туристи, тогава можете да посетите някои от тези малки европейски градове. Ето и класацията:  \r\n1. Крумлов, Чешка република \r\nС влизането в този живописен, архаичен град ще имате чувството, че сте открили ново измерение в пространството, което ви връща в миналото. Този град ще ви зарадва с камъни, павирани улици и фантастични мостове на всеки ход. Ако възнамерявате да посетите Прага, Крумлов може да бъде вашата идеална дестинация за еднодневно пътуване.  \r\n2. Колмар, Франция. Градът е идеална комбинация от френска и немска архитектура, култура и дух. Този фотогеничен град ще ви впечатли със своите малки традиционни ресторанти и цветове на всеки ход. \r\n3. Халстат, Австрия. Този крайбрежен град е обявен за обект на ЮНЕСКО за световно наследство. Носи титлата най-красивото населено място близо до езерото в целия свят. Туристите го посещават и заради солната мина. Така че, ако дойдете тук, трябва да си купите и \"солен\" сувенир. \r\n4. Брюж, Белгия \r\nВ този малък, красив град от ден на ден идват все повече туристи. В центъра има градове, които приличат на лего кубове, с топли цветове, които създават приятна атмосфера. \r\nНа 5-то място в класацията попада Блед – известен планински курортен град в Словения. В продължение на няколко години това е най-популярната дестинация за кратки пътувания на Балканите, пише „Нова Македония“, предава в рубриката „Балкански туристически часовник“ на  Радио „Фокус“ . Медията добавя, че живописното място със своята привлекателност, привлича вниманието на туристи от цял свят, което със сигурност допринася богатата оферта. \r\nВеднага след него – на 6-то място, е класиран Мостар. А от електронното издание коментират, че това малко място в Босна и Херцеговина, просто трябва да се посети. И не само заради търговската си марка, каменният мост, чиято реплика след унищожението в последната война в бивша Югославия отново се възхищава на красотата си, но и заради уникалната архитектура и гостоприемство на местното население. \r\n7. Синтра, Португалия \r\nАко търсите място като приказки, започнете да се подготвяте за посещение в Синтра. Гледката от замъците, които се простират до зелените склонове, ще ви прехвърли в неразказана приказка. \r\n8. Крушево, Македония \r\nПоследната балканска дестинация, която попада в списъка на топ десет най-красиви малки европейски градове, е македонския Крушево, който е поставен на 8-о място. За него пише, че се намира в западната част на Македония и поради специфичния релеф се смята за типично планинско градче, което има средна надморска височина от 1350 метра, което го прави най-висок на Балканите. От медията коментират, че винаги първата асоциация за Крушево бил Илинден и честването на 2 август на Мечкин камен, а младите поколения днес го познават като града, в който е роден Тоше Проески. През последните години Крушево преживява истински ренесанс през зимата и лятото. Има идеални условия за спорт, а изобилства и със забележителности, така, всеки ден от посещението ще бъде изпълнен с мини-турове: до Мекин камен, паметникът \"Илинден\" (Македониум), мемориалната къща и галерията с картини на Никола Мартиновски.  \r\n9. Манарола, Италия \r\nХарактерна особеност на този очарователен италиански град е специфичната архитектура, къщи, оцветени в цветни фасади,  и везни, построени на няколко степени на скалата. Манарола с красивия природен пейзаж и архитектура също е вдъхновение за много художници и е смятан за един от най-фотографираните малки градове в света. \r\n10. Берген, Норвегия \r\nБерген е несъмнено най-зашеметяващият град в Норвегия. Ще се влюбите в него на пръв поглед заради многобройните колоритни къщи и морето, над което се намират, пише още Електронното издание на скопския вестник „Нова Македония“.", "date": "2018.11.21", "title": "„Нова Македония“ (Македония): Десет от най-красивите малки европейски градове"}
{"url": "http://www.focus-news.net/news/2018/11/21/2593155/blagoevgrad-intenziven-e-trafikat-na-tovarni-avtomobili-na-gkpp-kulata-promahon.html", "text": "Интензивен е трафикът на товарни автомобили на ГКПП „Кулата-Промахон“. Това съобщиха за  Радио „Фокус“-Пирин  от ГД „Гранична полиция“. Без забавяне се осъществява преминаването през  ГКПП „Илинден-Ексохи“ и през ГКПП „Златарево-Ново село“. \r\nЛора КАЛЧЕВА", "date": "2018.11.21", "title": "Благоевград: Интензивен е трафикът на товарни автомобили на ГКПП „Кулата-Промахон“"}
{"url": "http://www.focus-news.net/news/2018/11/21/2593154/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Шумен, пътните настилки са мокри и хлъзгави, предаде репортер на  Радио „Фокус“-Шумен . Валежът е с нормална интензивност. Температурата на въздуха е положителна. Натоварен е трафикът в централната градска зона, както и в района на големите хипермаркети. Колони от автомобили се образуват по бул. „Симеон Велики“. В района на кръговото на Руски паметник са се ударили два автомобила. По едната кола се виждат паднала броня и следи от удара. \r\nИвелина ИВАНОВА", "date": "2018.11.21", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/11/21/2593128/telegraf-sarbiya-prishtina-zapochna-targovska-voyna-s-belgrad.html", "text": "Електронното издание на водещия белград ежедневник  Telegraf  тълкува решението на косовските власти за увеличаване на митата за внос на сръбски стоки в страната на 100% като започването на търговска война.  \r\nОт редакцията цитират съобщение на министър-председателя на Косово Рамуш Харадинай в социалната мрежа „Фейсбук“, от което става ясно, че решението на Прищина влиза в сила незабавно.  \r\n„На днешното заседание  правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nИзданието привежда и пост в социалната мрежа „Туитър“ от косовския вицепремиер Енвер Ходжай. „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявени и допълнителни мерки\", написа на свой ред Ходжай. \r\nОфициален Белград все още не е коментирал решението на Прищина. Тереза Герова", "date": "2018.11.21", "title": "Telegraf (Сърбия): Прищина започна търговска война с Белград"}
{"url": "http://www.focus-news.net/news/2018/11/21/2593156/varna-mokri-i-hlazgavi-sa-patnite-nastilki-v-oblastta-vsichki-patishta-sa-otvoreni-za-dvizhenie.html", "text": "Мокри и хлъзгави са пътните настилки във Варненска област заради валежите от дъжд. Това съобщиха за  Радио „Фокус“ – Варна  от Областно пътно управление – Варна. Видимостта в региона е добра. Всички пътища са отворени за движение, включително и участъкът Варна – Бургас в района на село Старо Оряхово, който бе затворен повече от три часа заради разследването, свързано с тежката катастрофа между товарен автомобил и микробус, при която загина 27-годишен мъж. \r\nПо данни на Агенция „Пътна инфраструктура“ водачите трябва да се движат с повишено внимание по автомагистрала „Хемус“ между пътен възел „Невша“ и пътен възел „Млада Гвардия“ в посока Варна – София, от км 375+800 до км 381+500. Трафикът в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. Временна организация на движение е въведена и по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. В посока Бургас движението от км 0+000 до км 8+600 се осъществява   двупосочно в едното платно в посока Варна – Бургас, поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.21", "title": "Варна: Мокри и хлъзгави са пътните настилки в областта, всички пътища са отворени за движение"}
{"url": "http://www.focus-news.net/news/2018/11/21/2593159/sliven-dvizhenieto-v-oblastta-e-natovareno-no-ne-se-obrazuvat-zadrastvaniya.html", "text": "Мокри и хлъзгави заради продължителния дъжд са пътищата в Сливен. Няма проблеми при придвижването на колите. Движението в Сливенска област е натоварено, но не се образуват задръствания, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.21", "title": "Сливен: Движението в областта е натоварено, но не се образуват задръствания"}
{"url": "http://www.focus-news.net/news/2018/11/21/2593158/predstoyashti-mezhdunarodni-sabitiya-za-22-noemvri-agentsiya-fokus.html", "text": "Управителният съвет на Международната агенция за атомна енергия (МААЕ) се събира на заседание. \r\n***  Ключова реч на германския канцлер Ангела Меркел пред представители на бизнеса. \r\n***  Канцлерът на Австрия Себастиан Курц пристига в Лондон за среща с британския премиер Тереза Мей. \r\n***  Италия е домакин на Средиземноморския диалог между европейски лидери и представители на Близкия Изток. \r\n***  Американците празнуват Деня на благодарността.  \r\n***  Педро Санчес пристига на посещение в Куба – първото по рода си на испански премиер за последните три десетилетия. \r\n***  Посещение в Китай на представители на Съвета за сигурност на ООН.  \r\n***  Делегации на латиноамериканските държави обсъждат проблема с венецуелската миграция.  \r\n***", "date": "2018.11.21", "title": "Предстоящи международни събития за 22 ноември (Агенция „Фокус“)"}
{"url": "http://www.focus-news.net/news/2018/11/21/2593160/saytat-na-ministerstvoto-na-finansite-veche-e-dostapen.html", "text": "Сайтът на Министерството на финансите вече е достъпен, предаде  Агенция „Фокус“.  \r\nЗа около час и половина влизането в електронната страница на финансовото ведомство бе невъзможно, а от пресцентъра на министерството уточниха, че причината е технически проблем.", "date": "2018.11.21", "title": "Сайтът на Министерството на финансите вече е достъпен"}
{"url": "http://www.focus-news.net/news/2018/11/21/2593157/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикътне е интензивен. Няма образували се колони от чакащи автомобили. Пътят в посока граничния пункт е мокър и хлъзгав. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.21", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/21/2593163/ministar-petya-avramova-promyanata-v-zakona-za-regionalnoto-razvitie-shte-sadeystva-za-preodolyavane-na-konstatiranite-slabosti-v-regionalnata-politika.html", "text": "Промяната в Закона за регионалното развитие ще съдейства за преодоляване на констатираните слабости в регионалната политика. Това коментира министърът на регионалното развитие и благоустройството Петя Аврамова по време на проведения Съвет по регионална политика, съобщиха от пресцентъра на  министерството .  \r\nТакива са изоставането на българските райони по ключови социално-икономически и демографски показатели, недостатъчна ефективност в предприетите мерки за преодоляването на вътрешнорегионалните различия, голям брой стратегически документи и неефективен механизъм за техния контрол и оценка. Тези слабости водят до необходимост от промяна на съществуващото райониране на страната за статистически цели и определяне на нов обхват на районите от ниво 2.  \r\nВ срок от шест месеца от промяната на Закона за регионалното развитие трябва да бъде приет и правилник за прилагането му, каза още министър Аврамова. В него подробно ще бъдат разписани всички технически въпроси, свързани с организацията на работа на регионалните съвети, с условията, реда и сроковете за изготвяне, съгласуване, приемане, актуализиране и изпълнение на новите стратегически документи за регионално развитие.  \r\nПред участниците в консултативния орган министърът посочи, че при разработването на правилника МРРБ ще си сътрудничи с Организацията за икономическо сътрудничество и развитие и Световната банка, които имат подходящ експертен капацитет и опит в сферата на регионалното развитие.  \r\nЦелта на предложеното изменение на закона е да се постигне оптимизиране и интегриране на процесите на планиране на регионалното и пространственото развитие, като те се координират по-ефективно, напомни министър Аврамова.  \r\nПо повод предложението за ново статистическо райониране на страната заместник-министър Николова отбеляза, че то е съобразено с изискванията на европейския регламент и спецификите на териториите, за да се осигури провеждане на адекватна политика в по-дългосрочен период от време. Съблюдавали сме възможностите това изменение да има отражение и върху икономическото развитие на територията, коментира тя.  \r\nПо време на заседанието беше коментирана оптимизацията на броя на стратегическите документи за регионално развитие. Документите за пространствено и стратегическо планиране ще бъдат основополагащи за развиваната политика в районите от ниво 2. Заместник-министър Николова подчерта, че ще се разширят функциите и правомощията на регионалните съвети за развитие, включително по отношение взимането на решения за изпълнение на проекти с национално и европейско финансиране.  \r\nНа заседанието на Съвета стана ясно, че получените становища по предложеното изменение на Закона за регионалното развитие са над 50, като в по-голямата си част те подкрепят предвидените промени и потвърждават, че предложеният нов обхват на районите от ниво 2 е най-консенсусен.  \r\nЧленове на Съвета по регионална политика са представители на държавни институции, браншови, работодателски и синдикални организации и научни институти.", "date": "2018.11.21", "title": "Министър Петя Аврамова: Промяната в Закона за регионалното развитие ще съдейства за преодоляване на констатираните слабости в регионалната политика"}
{"url": "http://www.focus-news.net/news/2018/11/21/2593161/gd-granichna-politsiya-trafikat-na-tovarni-avtomobili-e-intenziven-na-gkpp-kapitan-andreevo-i-dunav-most-ruse-na-izhod-ot-stranata-a-na-gkpp-kulata-i-v-dvete-posoki.html", "text": "Трафикът на товарни автомобили е интензивен на ГКПП \"Капитан Андреево\" на българо-турската граница и \"Дунав мост-Русе\" на българо-румънската на изход от страната, а на ГКПП \"Кулата\" на границата с Гърция - и в двете посоки. Това съобщиха пт пресцентъра на  Главна дирекция (ГД) \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.21", "title": "ГД \"Гранична полиция\": Трафикът на товарни автомобили е интензивен на ГКПП \"Капитан Андреево\" и \"Дунав мост-Русе\" на изход от страната, а на ГКПП \"Кулата\" - и в двете посоки"}
{"url": "http://www.focus-news.net/news/2018/11/21/2593164/predstoyashti-sabitiya-v-stranata-za-22-noemvri-agentsiya-fokus.html", "text": "*** \r\nОт 9.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри. \r\n*** \r\nОт 11.30 часа в Гербовата зала на „Дондуков“ 2 държавният глава Румен Радев ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. \r\n*** \r\nОт 16.00 часа на „Дондуков“ 2 президентът Румен Радев ще бъде домакин на церемонията по връчването на тринадесетите годишни награди “Най-голям корпоративен дарител”. \r\n*** \r\nОт 10.00 часа в зала „Сердика“ в София Хотел Балкан българският еврокомисар по цифровата икономика и общество Мария Габриел ще открие конференцията „Комуникации, резултати, свързаност“, посветена на 20-годишнина на Комисията за регулиране на съобщенията. В събитието ще участва и министър Росен Желязков.  \r\n*** \r\nОт 11.00 часа вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри. В 12.15 часа ще се състои церемония по подписване на Споразумение за създаване на Съвместна комисия за сътрудничество.  \r\n*** \r\nМинистър Красимир Вълчев ще посети училища и детски градини в област Смолян. Той ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 9.00 часа в зала „New York“ в Capital Fort, (бул. „Цариградско шосе“ 90), ще се проведе VIII национална конференция IoT (Cloud, 3D Print, Drones, Al) Fоrum. \r\n*** \r\nОт 9.00 часа в зала „Триадица“ на Гранд хотел „София“ се открива двудневна Научна конференция с международно участие на тема „ Психологията с лице към социалните проблеми“. \r\n*** \r\nОт 9.00 часа в хотел „Форум“, бул. „Цар Борис III“ 41, ще се проведе международна конференция на тема „Нови възможности за възстановка на инциденти“. \r\n*** \r\nОт 9.30 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа ще се проведе заседание на Столичния общински съвет.   \r\n*** \r\nОт 10.00 часа е насрочена въззивна мярка на обвинения за графита на Паметника на Съветската армия. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-33 от 23.07.2018 г. от „Топлофикация-Габрово“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-34 от 25.07.2018 г. от „Топлофикация-Сливен“ ЕАД за изменение на лицензия за дейността „производство на електрическа и топлинна енергия“. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-41 от 23.08.2018 г. от „Топлофикация-Бургас“ ЕАД за изменение на лицензия за производство на електрическа и топлинна енергия. \r\n*** \r\nОт 11.00 часа в зала „Сити“ на Бест Уестърн Плюс Сити Хотел ще представи проект „Насърчаване използването на медиацията като алтернативен способ за решаване на спорове“. За участие в нея са поканени министърът на правосъдието Цецка Цачева, зам.-министърът на правосъдието Евгени Стоянов, както и експерти от Министерство на правосъдието, членове на Висшия съдебен съвет и експерти от администрацията му.   \r\n*** \r\nОт 11.00 часа в Българска търговско-промишлена палата председателят Цветан Симеонов и екип от икономически анализатори ще представят проучването за бизнес климата „Европейско икономическо проучване 2019”. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n*** \r\nОт 11.00 часа 11 състав на Специализирания наказателен съд ще гледа делото срещу Зураб Е., Росица Н. и др., обвинени в организиране и ръководене на организирана престъпна група.  \r\n*** \r\nОт 11.30 часа в храм „Св. Неделя” ще бъде отслужен тържествен молебен за здравето и благополучието на софийските адвокати и техните семейства и близки по повод професионалния празник на адвокатите.  \r\n*** \r\nОт 13.00 часа в Национален пресклуб на БТА ще се проведе пресконферениця на Организацията „Международни адвокати“ и Института за принципи на правото. \r\n*** \r\nОт 14.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.  \r\n*** \r\nОт 14.00 часа 3 състав на Специализирания наказателен съд ще гледа делото срещу Божидар П. и Методи Т., обвинени в участие в организирана престъпна група.  \r\n*** \r\nОт 14.00 часа 16 състав на Специализирания наказателен съд ще гледа делото срещу Иван Д., кумулиране на наказанията.  \r\n*** \r\nОт 14.30 часа в зала „Изток” на Народното събрание ще се проведе кръгла маса на тема: „Пътят на инсулта: от инвалидизиращо до предотвратимо заболяване”, която се организира от Комисия по здравеопазването и Национална пациентска организация. \r\n*** \r\nОт 15.00 часа в хотел „Рамада“, зала „Рубин“, ще се проведе научна конференция на тема „Задължителното представителство от адвокат – гаранция за справедлив процес“. \r\n*** \r\nОт 17.00 часа в хотел „Интерконтинентал“ ще се проведе семинар за изтребителите Gripen с участието на представители на ВВС на Чехия. \r\n*** \r\nОт 17.00 часа в Изложбена зала „Архиви\", ул. „Московска\" № 5, ще бъде представена документална изложба, посветена на 100-годишнината от края на Първата световна война 1914-1918г. \r\n*** \r\nОт 18.00 часа в Тракийски дом ще се състои вечер, посветена на връчването на националната награда за литература – „Захарий Стоянов\" за 2018 г. \r\n*** \r\nОт 18.00 часа в Аулата на Ректората на СУ „Св. Климент Охридски“ ще се проведе церемония по връчване на отличието „Знак за качество“. \r\n*** \r\nОт 18.00 часа в аулата на Ректората Центърът по управление на качеството към Софийския университет организира кампания за връчване на отличието „Знак за качество“. \r\n*** \r\nОт 18.00 часа в художествена галерия \"Дечко Узунов\" - филиал на СГХГ, ще бъде открита документалната изложба: \"Една история от градското казино в София 31 януари 1929 г. , малко след полунощ\". \r\n*** \r\nОт 18.00 часа в Двореца, пл. „Княз Александър І” №1, Ода Жон ще представи голяма ретроспективна изложба „Сърцевина“. \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) Поредицата „Разказвач на месеца“ продължава с един от най-значимите белетристи в съвременната българска литература - Владимир Зарев. \r\n*** \r\nОт 19.00 часа в зала 1 на НДК поради огромния интерес филмът „Всички знаят“ ще бъде показан на извънредна прожекция. \r\n*** \r\nОт 17.30 часа в Посетителския информационен център (старото кино) кметът на Община Банско Георги Икономов ще проведе среща с гражданите, които живеят в района между улиците „Цар Симеон“ и „Отец Паисий“. \r\n*** \r\nОт 14.00 часа в зала 5 на Община Благоевград или пред сградата на Общината Синдикалната конфедерация на българските транспортни работници в Благоевград ще проведе пресконференция във връзка с протестите, които се организират. Поканени са областния управител Бисер Михайлов, кмета на Благоевград – д-р Атанас Камбитов, както и началника на ОДМВР-Благоевград – Николай Хаджиев. \r\n*** \r\nОт 13.30 часа в централата на „Движение България на гражданите“ – Бургас (улица „Фердинандова“ 2 Б), общинският съветник Живко Табаков ще се срещне с граждани. \r\n*** \r\nОт 17.30 часа в залата на Тракийско дружество „Екзарх Антим Първи“ ще се проведе дискусия на тема „За кого са ниски ниските данъци“.  \r\n*** \r\nОт 18.30 часа в зала \"Петя Дубарова\" на Културен център \"Морско казино\" в рамките на Международен проект за авторско документално кино \"КИНЕДОК\" ще бъде прожектиран филмът \"Белият свят според Далиборек\" - Чехия, Словакия, Великобритания, Дания, 2017 г.  \r\n*** \r\nНа официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“. \r\n*** \r\nОт 12.00 часа пред административната сграда на пристанището  Работниците и служителите от Пристанище „Запад ще проведат протестен митинг в защита на трудовите, социалните и гражданските си права \r\n*** \r\nОт 13.30 часа в административната сграда на \"Пристанище Варна\" ЕАД (пл. \"Славейков\" 1) ще се проведе брифинг с ръководството на дружеството. \r\n*** \r\nОт 13.30 часа в Двореца на културата и спорта ще започне IX Световен математически отборен шампионат. \r\n***  \r\nОт  10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 17.30 часа в РБ „Петко Р. Славейков“ ще се състои представяне на книгата „Българско народностно тяло“ с автор Божидар Богданов.  \r\n***  \r\nОт 19.00 часа в Клуб 7 ще се състои представяне на книгата „Никога не се предавай: историята на Детелин Далаклиев“.  \r\n*** \r\nОт 11.00 часа в залата на х-л \"Бонония\" – гр. Видин, ще се проведе пресконференция по проект \"Развитие на конкурентоспособни туристически атракции за целогодишен фестивален туризъм, който допринася за диверсификацията на туристическите продукти в района Видин – Зайчар“,  реализиран по Програмата за трансгранично сътрудничество Интеррег-ИПП България-Сърбия 2014-2020 г.   \r\n*** \r\nОт 18.00 часа в Градска концертна зала на Община Враца Областна администрация – Враца организира публично събитие на тема: \"Нов поглед върху богатото културно наследство на Европа – културните връзки между България, Румъния и Словакия\". \r\n*** \r\nОт 17.00 часа в Спортна зала \"Никола Петров\" ще се проведе модно шоу на деца от детските заведения на общината. \r\n*** \r\nОт 17.30 часа в залата на музея в града ще бъде представен романът „Църна Месечина“ на Кирил Пецев. \r\n*** \r\nОт 8.30 часа в ДГ „1 юни“ в гр. Генерал Тошево ще бъде представен Куклен спектакъл „Приказка за Ох“. \r\n*** \r\nОт 16.00 часа в Младежки център – Добрич ще се проведе Концерт „Мастерите – посланици на майсторство и класа“ по повод патронния празник на  СУ \"Св. Климент Охридски\".  \r\n*** \r\nОт 17.00 часа ще бъде открита реновираната сграда на библиотека „Искра“ в Казанлък.  \r\n*** \r\nОт 18.00 часа в Градската художествена галерия ще бъде открита изложбата на Мария и Асен Евтимови. \r\n*** \r\nОт 10.00 до 16.00 часа в Регионална библиотека „Гео Милев“ ще се проведе WORK SHOP на тема „Графичен дизайн, анимация и фотография“. \r\n*** \r\nОт 9.00 часа в Перник ще се проведе работна среща по проект „Подобряване на координационния механизъм за интеграция чрез добри практики и модели”.  \r\n*** \r\nВ Гранд Хотел Пловдив ще се проведе Четвъртият юбилеен конгрес по Обща/Семейна медицина на Асоциацията по обща/семейна медицина на Югоизточна Европа (A GP/FM SEE). \r\n*** \r\nОт 9.00 часа в Парк и СПА хотел Марково ще се състои отриването на 10-тото юбилейно издание на Международната среща по туризъм под надслов „Пловдив – пътуването до Европейска столица на културата 2019”.  \r\n*** \r\nВ 10.30 часа в зала 1 на Апелативния съд ще се проведе заседание по делото срещу 41-годишният Г.Б. Той обжалва пред съда присъдата от 5 години лишаване от свобода, постановена от Окръжен съд – Стара Загора.  \r\n*** \r\nОт 14.00 часа в заседателната зала на Общината ще се проведе Кръгла маса под надслов „Един живот – един избор!”. \r\n*** \r\nОт 18.30 часа в зала “Русе” младежите от Интеракт клуб, към Ротари клуб Русе, организират благотворителен концерт под надслов “Семейството - уют и топлина”, чиято цел е да се съберат нови или употребявани детски дрехи, книги и играчки, както и да припомнят на русенци значимостта на семейните ценности, сигурност и единство. \r\n*** \r\nВ 10.30 часа ще бъде открита многофункционална сграда за образование, култура и здравеопазване отваря врати в ромския квартал „Надежда“. На събитието ще присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев и др. \r\n*** \r\nОт 10.30 часа в залата на Областен информационен център - Смолян, бул. „България” №12, ще бъде представено анкетно проучване, проведено от ОИЦ – Смолян сред жителите на Областта, както и актуални процедури по Оперативните програми и Програма за развитие на селските райони. \r\n*** \r\nОт 10.00 часа в НЧ „Св. Климент Охридски 1858“ ще се състои лекция на Мария Денева от клуб на учителите ветерани на тема: „Славим името на Св. Климент Охридски“. \r\n*** \r\nОт 16.00 часа в НЧ „Св. Климент Охридски 1858“ ще се състои представяне на книгата „Детството на една река“ от Антон Кавалджиев. \r\n*** \r\nОт 18.30 часа в РБ „Захарий Княжески“ ще бъде прожектиран Документалния филм „Кетермая” (Великобритания, Ливан). \r\n*** \r\nОт 19.30 часа в Куклен театър ще бъде представена постановка „Жените от портокаловите градини“  от Оля Стоянова. \r\n*** \r\nОт 17.00 часа в Младежки дом-Хасково ще се проведе поредна лекция в рамките на инициативата \"Акушерките близо до майките\". \r\n***   \r\nОт 9.00 часа в къща музей „Добри Войников“ ще бъде открита научна конференция „Музикалната дейност на енциклопедиста  Добри Войников“. \r\n***   \r\nОт 14.00 часа в зала \"Патиланчо\" на ДКТ „Васил Друмев“ ще бъде дадена пресконференция по повод новото детско заглавие \"Закуска за принцеса\" от Янко Митев.  \r\n***   \r\nОт 14.00 часа в зала 203 на общината ще заседава Постоянната комисия „Просвета, образование и наука” към Общински съвет-Шумен.  \r\n*** \r\nОт 17.30 часа в Регионална библиотека „Стилиян Чилингиров” Проф. д.и.н. Петър Стоянович ще изнесе  публична академична лекция на тема „Централна Европа като империя, буфер и общност. Нейните естествени връзки с България и задължения към общото ни историческо и духовно наследство”. \r\n*** \r\nОт 18.00 часа в Заседателна зала в Регионална библиотека „Ст. Чилингиров“ ще гостува поетесата Маргарита Зидарова. \r\n*** \r\nОт 14.30 часа в сградата на Професионална гимназия по хранителни технологии и туризъм ще бъзе представен регионален туристически продукт „Различното преживяване”, чрез който ще има възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти.", "date": "2018.11.21", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2018/11/21/2593166/veliko-tarnovo-predstaviteli-na-obshtina-svishtov-byaha-chast-ot-zhurito-v-natsionalno-uchenichesko-sastezanie-na-stopanska-akademiya-d-a-tsenov.html", "text": "В Стопанска академия „Д. А. Ценов“ – Свищов за 28-ми пореден път се проведе Национално ученическо състезание по управление на проекти. Община Свищов отново имаше свои представители сред журито, в лицето на зам.-кмета Анелия Димитрова и началник отдел „Образование“ Румяна Кузева, съобщиха от пресцентъра на  Общината . Националното състезание, което се реализира в направление „Управление на проекти”, е очаквано от учениците и всяка година в него се съревновават участници от 11 и 12 клас на средните училища от цялата страна. \r\nСъгласно регламента на състезанието, от учениците, които са разделени на екипи, се очаква да дефинират проблем в рамките на избрана тематична област, да формулират цел и определят целевите групи на проектното предложение. В рамките на разработката те трябва да посочат още дейностите, с извършването на които ще се постигнат целите на проекта, както и да представят очакваните резултати от изпълнението на заложените дейности. \r\nСлед края на състезанието, Анелия Димитрова и Румяна Кузева връчиха на един от отличилите се екипи награда от името на Община Свищов, с която поощриха положение усилия на младите хора. Наградата бе връчена за проектното предложение „Как да задържим бъдещето на България“, което бе разработено от Екип №3 в състав: Джордж Егиазарян, СУ „Възраждане“ – Русе; Виктория Азманова, 108 СУ „Никола Беловеждов“ – София; Габриела Иванова, Професионална гимназия по лека промишленост и туризъм – Казанлък и Антонио Крумов, ПГССТ „Никола Йонков Вапцаров“ – Левски. Ментор на екипа бе Даниела Тонева – студентка IV курс, спец. „Публична администрация“ в СА „Д. А. Ценов“.", "date": "2018.11.21", "title": "Велико Търново: Представители на Община Свищов бяха част от журито в национално ученическо състезание на Стопанска академия „Д. А. Ценов“"}
{"url": "http://www.focus-news.net/news/2018/11/21/2593168/blagoevgrad-avariraliyat-lokomotiv-e-izteglen-ot-mezhdugarieto-cherniche-peyo-yavorov-v-gara-cherniche.html", "text": "В 18.05 часа авариралият локомотив е изтеглен от междугарието Черниче - Пейо Яворов в гара \"Черниче\". Това съобщиха за Агенция \"Фокус\" от  пресцентъра на Национална компания „Железопътна инфраструктура“ (НКЖИ) . От там уточниха, че и през нощта ще продължат възстановителните дейности по железния път в района.", "date": "2018.11.21", "title": "Благоевград: Авариралият локомотив е изтеглен от междугарието Черниче - Пейо Яворов в гара \"Черниче\""}
{"url": "http://www.focus-news.net/news/2018/11/21/2593171/stara-zagora-tsentralnata-sgrada-na-obshtinska-biblioteka-iskra-v-kazanlak-shte-vazobnovi-redovnata-si-rabota-s-chitateli-na-23-noemvri-sled-dvumesechen-remont.html", "text": "Централната сграда на Общинска библиотека „Искра” в Казанлък ще възобнови редовната си работа с читатели на 23 ноември, след двумесечен ремонт, каза за  Радио „Фокус”  директорът на библиотеката Анна Кожухарова. Тя поясни, че от 24 ноември библиотеката възстановява и съботните си дежурства.  \r\nВ рамките на извършения ремонт, със средства в размер на 55 000 лв., гласувани от Общинския съвет, е подменена дограмата, направена е изолация на стените на сградата и е пребоядисана фасадата.  \r\nСлавяна ГАЙДАРОВА", "date": "2018.11.21", "title": "Стара Загора: Централната сграда на Общинска библиотека „Искра” в Казанлък ще възобнови редовната си работа с читатели на 23 ноември, след двумесечен ремонт"}
{"url": "http://www.focus-news.net/news/2018/11/21/2593173/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Благоевград. Това съобщи за  Радио „Фокус“-Пирин  дежурният служител в Областно пътно управление-Благоевград. Към момента няма валежи от дъжд и сняг. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. В района на Кресненското дефиле и прохода Предел е повишена опасността от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.11.21", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/11/21/2593172/veliko-tarnovo-premahnati-sa-nezakonni-postroyki-izgradeni-nad-magistralniya-vodoprovod-v-rayona-na-selo-prisovo.html", "text": "Премахнати са незаконни постройки, изградени над магистралния водопровод в района на село Присово. Това съобщи за  Радио „Фокус“ – Велико Търново  зам.-кметът на Община Велико Търново проф. Георги Камарашев. \r\nСлучаят стана публично известен след сериозна авария на 10 март т. г., заради която Велико Търново и 14 населени места останаха без вода. Проверка на Общината и водоснабдителното дружество установи, че върху главния водопровод са построени имоти, каквито по закон не може да има върху и в сервитута на съоръжението. В резултат на това бяха съставени и констативни протоколи за незаконните строежи – барбекю, басейн и масивна ограда. Първоначално собственикът бе заявил, че ще окаже съдействие на институциите, впоследствие бяха направени  постъпки за обжалване в съда на заповедите за премахване на незаконните обекти. След постигнато съгласие обаче, са предприети действия за тяхното отстраняване. \r\nПроф. Камарашев уточни, че собственикът е изпълнил препоръките на Общината. „Съответно и вменените му задължения със заповед на кмета на Община Велико Търново. Писмено ни е доложил, че предписанията са изпълнени. Наша комисия провери изпълнението, има леки забележки по оградата, но мисля, че нещата вървят към своя край“, обясни проф. Камарашев. \r\nМария НЕДЕВА", "date": "2018.11.21", "title": "Велико Търново: Премахнати са незаконни постройки, изградени над магистралния водопровод в района на село Присово"}
{"url": "http://www.focus-news.net/news/2018/11/21/2593175/veliko-tarnovo-predsedatelyat-na-obshtinski-savet-svishtov-uchastva-vav-forum-na-obshtinite-nasochen-kam-prilaganeto-na-printsipite-za-dobro-upravlenie-na-mestno-nivo.html", "text": "Председателят на Общински Съвет (ОбС)– Свищов  Д-р Кристиян Кирилов взе участие в Кръгла маса на тема: „Ефективно последващо сътрудничество между общините в рамките на Европейския етикет за иновации и добро управление на местно ниво“. Това съобщиха от пресцентъра на  Общината . \r\nФорумът, който се организира от Министерството на регионалното развитие и благоустройството, в партньорство с Националното сдружение на общините в Република България, се проведе в рамките на проект „Инициативи за прилагане на 12-те принципа за добро управление от Стратегията за иновации и добро управление на местно ниво на Съвета на Европа“. \r\nКато носител на наградата „Етикет за иновации и добро управление на местно ниво“ община Свищов имаше възможност да представи две от областите, в които може да бъде давана за пример. Председателят на ОбС – Свищов д-р Кристиян Кирилов направи пред представителите на други общини презентация, в която засегна Принцип 8: Иновации и отвореност за промени“ и принцип 11, който касае човешките права, културното разнообразие и социалното единство. \r\nВ резултат от срещата, участниците се обединиха около идеята за организиране и провеждане на партньорски посещения, с цел постигане на подобрения в онези области, в които общините са изразили желание да се доразвият. Като основни проблеми бяха изведени липсата на социална ангажираност в обществото и недостигът на квалифицирани кадри. Д-р Кирилов подчерта, че община Свищов е сред общините с най-широк обхват на предлаганите социални услуги в България, а високото експертно ниво на служителите в социалните центрове многократно е давано за пример. Той не пропусна да подчертае, че общинското ръководство реализира редица проекти за подобряване и модернизиране на центровете, които в момента са сред най-добрите в страната, предлагащи социална подкрепа. \r\nИнтерес в присъстващите предизвика реализираната от Община Свищов иновативна практика „Кризисен център в с. Овча могила, община Свищов“. Предимствата, които предоставя първият такъв разкрит център в страната е добър пример за реална грижа, при кризисни ситуации в отдалечените от общинския център населени места. Иновативната практика е доказано работеща и е един успешен модел, който получи висока оценка и награда от Съвета на Европа. \r\nОт местната администрация припомнят, че през 2017 г. община Свищов за четвърти път получи наградата „Етикет за иновации и добро управление на местно ниво“, която удостоверява постигнатото високо качество на управлението в общината и ангажираността ѝ да прилага европейските принципи за добро управление.", "date": "2018.11.21", "title": "Велико Търново: Председателят на Общински Съвет – Свищов участва във форум на общините, насочен към прилагането на принципите за добро управление на местно ниво"}
{"url": "http://www.focus-news.net/news/2018/11/21/2593176/sofiya-ogromno-zadrastvane-se-e-obrazuvalo-po-bul-evlogi-i-hristo-georgievi-v-posoka-ndk.html", "text": "Огромно задръстване се е образувало по бул. \"Евлоги и Христо Георгиеви\", в посока НДК, предаде репортер на  Агенция \"Фокус\".  Преминаването от ул. \"Шипка\" до \"Орлов мост\" отнема между 12 и 15 минути. Движението в посока бул. \"Мадрид\" е интензивно. Пътните настилки са мокри и хлъзгави.  \"Фокус\" призовава водачите да шофират внимателно и със скорост, съобразена с метеорологичните условия и пътната обстановка.", "date": "2018.11.21", "title": "София: Огромно задръстване се е образувало по бул. \"Евлоги и Христо Георгиеви\", в посока НДК"}
{"url": "http://www.focus-news.net/news/2018/11/21/2593162/tass-saraevo-opredeli-kato-vrazhdeben-akt-reshenieto-na-kosovo-za-uvelichavane-na-mitata-za-vnosa-ot-sarbiya-i-bosna-i-hertsegovina.html", "text": "Министърът на търговията и икономическите отношения на Босна и Херцеговина Мирко Шарович определи решението на Косово са налагане на 100-процентни мита за внос на сръбски стоки враждебен акт, който нарушава Централноевропейско споразумение за свободна търговия (ЦЕФТА), предава руската информационна агенция  TACC , като се позовава на сараевски портал  Klix.ba . \r\n„Решението на Косово е безсмислено и реваншистко, и е резултат от вчерашното поражение на Общото събрание на Интерпол. Босна и Херцеговина не заслужава това. Става въпрос за враждебен акт. Когато въвеждате 10-процентови мита, може да има някаква икономическа логика, но такса в размер на 100% - това е сигнал, че страната не иска да сътрудничи с вас, заяви Шарович.  \r\nПо-рано министър-председателят на Косово Рамуш Харадинай публикува съобщение в социалната мрежа „Фейсбук“, от което стана ясно, че решението на Прищина влиза в сила незабавно.  „На днешното заседание  правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nКосовският вицепремиер Енвер Ходжай публикува пост в социалната мрежа „Туитър“. „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявни и допълнителни мерки\", написа на свой ред Ходжай. \r\nОфициален Белград все още не е коментирал решението на Прищина. Тереза Герова", "date": "2018.11.21", "title": "ТАСС: Сараево определи като „враждебен акт“ решението на Косово за увеличаване на митата за вноса от Сърбия и Босна и Херцеговина"}
{"url": "http://www.focus-news.net/news/2018/11/21/2593165/kyustendil-s-blagodarstven-moleben-zapochna-programata-za-denya-na-hristiyanskoto-semeystvo-v-grada.html", "text": "С благодарствен молебен започна програмата за Деня на християнското семейство в Кюстендил, предаде репортер на  Радио „Фокус” – Кюстендил . Програмата се проведе във фоайето на Общински драматичен театър. Гости на празника бяха кметът на Община Кюстендил Петър Паунов, зам.-кметът Светослав Василев, директорът на театъра Чавдар Ненов, Дима Укалска, началник на отдел „Култура и духовно развитие” към Община Кюстендил. Благодарственият молебен беше воден от архиерейският наместник на Кюстендилска духовна околия отец Генади Генадиев.  \r\nВ празничната програма участваха вокална група „Бъркотия” и мажоретен състав към Начално училище „Св. Климент Охридски”, вокална група „Алегра” към Основно училище „Ильо Войвода”, мажоретен състав към Основно училище „Проф. Марин Дринов”, вокална група „Игличе” от Основно училище „Христо Ботев”, както и вокална група „Форте” към Основно училище „Св. Св. Кирил и Методий”. На всички присъстващи бяха раздадени декоративни свещички, които те запалиха пред сградата на театъра, с което беше направено и своеобразно пускане на коледните светлини, разположени по пешеходния булевард „България” в Кюстендил. По дърветата и пилоните на булеварда са поставени светещи орнаменти – лампички, свещи, тръби, конуси, а организацията е направена от Община Кюстендил, с финансовата подкрепа на бизнеса в града. \r\nВенцеслав ИЛЧЕВ", "date": "2018.11.21", "title": "Кюстендил: С благодарствен молебен започна програмата за Деня на християнското семейство в града"}
{"url": "http://www.focus-news.net/news/2018/11/21/2593178/sport-harvatiya-sreshtu-frantsiya-na-finala-za-kupa-deyvis.html", "text": "Хърватия гостува във Франция на финала за Купа „Дейвис“ в края на седмицата. Мачът за трофея на неофициалното отборно първенство на планетата по тенис за мъже ще се проведе в Лил от 23 до 25 ноември. Това ще бъде трета среща между двете страни, като резултатът е равен по една  победа. Двубоят ще се играе на клей, но на закрито, а водещият играч домакините Лука Пуий обяви, че клеят дава най-големи шансове за победа на французите, които преследват втори пореден трофей в турнира. \r\nПървата ракета на Хърватия Марин Чилич коментира, че условията на клей на закрито са по-бързи отколкото на открито, така че всичко ще е наред за хърватите. \r\nВенцислав ДРАГОМАНОВ", "date": "2018.11.21", "title": "Спорт: Хърватия срещу Франция на финала за Купа „Дейвис“"}
{"url": "http://www.focus-news.net/news/2018/11/21/2593167/tanjug-aleksandar-vuchich-svika-saveta-za-natsionalna-sigurnost-nasrochi-sreshti-s-poslanitsite-v-belgrad.html", "text": "Президентът на Сърбия Александър Вучич свика извънредно заседание на Съвета за национална сигурност, след като властите в Косово въведоха 100-процентни мита срещу вноса на стоки, произведени в западната ни съседка, предава държавната информационна агенция  Tanjug . \r\nОсвен това Вучич ще проведе срещи с посланиците на Китай, Русия и страните от Голямата четворка – Германия, Италия, Великобритания и Франция. \r\nПо-рано в сряда правителството на Косово взе решение за увеличаване на митата за внос на стоки от Сърбия и Босна и Херцеговина на 100%, като обяви, че скоро ще бъдат наложени допълнителни мерки. \r\nМинистър-председателят на Косово Рамуш Харадинай публикува съобщение в социалната мрежа „Фейсбук“, от което стана ясно, че решението на Прищина влиза в сила незабавно.  „На днешното заседание  правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nКосовският вицепремиер Енвер Ходжай публикува пост в социалната мрежа „Туитър“. „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обяви и допълнителни мерки\", написа на свой ред Ходжай. Тереза Герова", "date": "2018.11.21", "title": "Tanjug: Александър Вучич свика Съвета за национална сигурност, насрочи срещи с посланиците в Белград"}
{"url": "http://www.focus-news.net/news/2018/11/21/2593170/sled-fiaskoto-v-interpol-prishtina-otmasti-na-belgrad-s-targovska-voyna-obzor.html", "text": "Общото събрание на Международната организация на криминалната полиция (Интерпол) се превърна в пореден източник на напрежение в страните от региона. Главните актьори в поредната  балканска драма са Сърбия и Косово. Най-младата държава на Балканите не получи необходимата подкрепа от две трети от държавите в структурата и кандидатурата й за членство в Интерпол бе отхвърлена за пореден път. Държавният глава на Косово Хашим Тачи напусна залата в Дубай със сълзи на очи, но и в Прищина настроението след вота бе далеч от оптимистично. Правителството обяви, че „членството на косовската полиция в Интерпол пропадна“ и изрази „голямо разочарование от това, че не бе позволено на Косово да стане част от световното семейство на полициите, които се борят срещу международната престъпност“. За неуспеха да стане пълноправен член на световната полицейска организация, Прищина обвини Белград и неговата кампания срещу Косово.„Дивашката кампания на Република Сърбия показа още веднъж нейното отношение срещу Косово и срещу нормализацията с Косово, още повече, че това членство беше технически, а не политически въпрос“, бе казано в съобщението от канцеларията на премиера Рамуш Харадинай. \r\nРадостта на Белград от поредния отказ за влизане на Косово в Интерпол също бе помрачена, след като стана ясно, че съседните на Сърбия страни не са съвсем съгласни с позицията на официален Белград по въпроса. Според неофициална информация, косовското членство е било била подкрепено от Черна гора, Словения, Хърватия, Македония и България. Унгария се е въздържала при гласуването.  С оглед на тази информация министърът на отбраната Александър Вулин призова за промяна на отношението на Белград конкретно към столиците на две от съседните държави – Македония и Черна гора. „Те гласуваха за Косово, те гласуваха срещу Сърбия. Гласовете им не са се променили решението на Интерпол, но трябва да промени отношението на Сърбия към тях. В лицето на правителствата на Черна гора и Македония Вучич няма искрени събеседници, а Сърбия няма приятели\" , подчерта военният министър на Сърбия. \r\nНо историята не спира дотук. След затишието в сутрешните часове на деня дойде ред и на новата буря. Правителството на Косово взе решение за увеличаване на митата за внос на стоки от Сърбия и Босна и Херцеговина на 100%, като обяви, че скоро ще бъдат наложени и допълнителни мерки. \r\nМинистър-председателят Рамуш Харадинай публикува съобщение в социалната мрежа „Фейсбук“, от което стана ясно, че решението на Прищина влиза в сила незабавно.  „На днешното заседание правителството на Косово реши да наложи 100-процентни мита върху вноса на стоки с произход от Сърбия и Босна и Херцеговина, с изключение на международните марки, изброени в приложението. Освен това правителството задължава Министерството на търговията и промишлеността, и всички съответни институции да премахнат и предотвратят възможния внос и достъп до пазара на всички продукти, които противоречат на официалното и конституционно наименование на Република Косово. Решението влиза в сила незабавно - компетентните институции са длъжни да го прилагат“, написа Харадинай. \r\nКосовският вицепремиер Енвер Ходжай публикува пост в социалната мрежа „Туитър“: „Сърбия продължава агресивната си кампания срещу Косово на международната сцена. Това подкопава процеса на нормализиране. За да защити жизнените си интереси, правителството на Косово реши да увеличи на 100% митата за внос. Скоро ще бъдат обявни и допълнителни мерки\". \r\nБурната реакция на официален Белград не закъсня. Президентът на  Сърбия  Александър Вучич свика извънредно заседание на Съвета за национална сигурност. Освен това бе обявено, че ще проведе срещи с посланиците на Китай, Русия и страните от Голямата четворка – Германия, Италия, Великобритания и Франция. \r\nВ Сараево също се чуха гневни коментари. Министърът на търговията и икономическите отношения на  Босна и Херцеговина  Мирко Шарович определи решението на Косово са налагане на 100-процентни мита за внос на сръбски стоки враждебен акт, който нарушава Централноевропейско споразумение за свободна търговия (ЦЕФТА). \r\n„Решението на Косово е безмислено и реваншистко, и е резултат от вчерашното поражение на Общото събрание на Интерпол. Босна и Херцеговина не заслужава това. Става въпрос за враждебен акт. Когато въвеждате 10-процентови мита, може да има някаква икономическа логика, но такса в размер на 100% - това е сигнал, че страната не иска да сътрудничи с вас, заяви Шарович.  \r\nПо-рано властите в Прищина въведоха 10-процентни мита върху вноса на стоки, произведени в Сърбия и Босна и Херцеговина. Решението предизвика остри реакции в столиците на двете страни, а Европейският съюз настоя управляващите в Косово да премахнат таксите. Отговорът на Белград бе прекратяване на преговорите за нормализиране на двустранните отношения до връщане на старите мита.  Тереза Герова", "date": "2018.11.21", "title": "След фиаското в Интерпол: Прищина отмъсти на Белград с търговска война (ОБЗОР)"}
{"url": "http://www.focus-news.net/news/2018/11/21/2593181/veliko-tarnovo-protesten-miting-i-avtoshestvie-pod-nadslov-ne-na-niskiya-standart-na-zhivot-v-balgariya-organizirat-v-grada-za-25-noemvri.html", "text": "Протестен митинг и автошествие под надслов „Не на ниския стандарт на живот в България“ организират във Велико Търново. Това съобщиха за  Радио „Фокус“ – Велико Търново  организаторите на протестните инициативи. Те са входирали уведомление в Общината, като е получено и съответното разрешение. Планираният протест е за 25 ноември ( неделя), сборен пункт е паркингът пред Руската църква в града, в района на кръгово кръстовище на главен път София – Варна. Гражданите, които вече няколко пъти подред излизат на мирен протест в старата столица са формулирали и своите искания. Сред тях са увеличение на заплатите, пенсиите и детските надбавки, реформа в съдебната и здравната система, намаляване броят на депутатите, намаляване на заплатите на управляващите и намаляване на партийните субсидии, регулация на цените на горивата, промяна в съдебната и изпълнителната власт по отношение на изпълнението  на влезли в сила присъди, намаляване на ДДС на храните и лекарствата и др. \r\nНачалото на протеста ще бъде в 18.00 ч. Пешеходният митинг ще продължи до 20.00 ч.  След това автомобилно шествие ще премине по предварително уточнен маршрут заедно с ескорт от органите на реда. След като премине през целия град, автошествието ще достигне до своята крайна точка – площад „Цар Асен I“ пред крепостта Царевец. \r\nОрганизаторите уточняват, че протеста ще бъде мирен, и политически агитации и провокации  с цел създаване на напрежение, няма да бъдат толерирани. \r\nМария НЕДЕВА", "date": "2018.11.21", "title": "Велико Търново: Протестен митинг и автошествие под надслов „Не на ниския стандарт на живот в България“ организират в града за 25 ноември"}
{"url": "http://www.focus-news.net/news/2018/11/21/2593174/afp-mirnite-pregovori-za-yemen-shte-se-provedat-v-nachaloto-na-dekemvri.html", "text": "Преговорите между хутите и международно признатото правителство на Йемен за прекратяване на войната ще се проведат в началото на декември в Швеция. Това обяви министърът на отбраната на САЩ Джеймс Матис, предава  AFP . \r\n„Изглежда, че в самото начало на декември, в Швеция ще видим както бунтовниците, така и правителството, признато от ООН, правителството на президента Абд Рабу Мансур Хади ще бъде там\", увери Матис.  \r\nПо-рано в сряда специалният посланик на ООН за Йемен Мартин Грифитс пристигна в йеменската столица за ключови преговори, насочени към борбата за спасяването на пристанището Ходейда и справяне с ширещия се глад в страната. Задачата му бе да накара бунтовниците и правителството на Саудитска Арабия да се върнат на масата за преговори в Швеция до края на годината. Властите на Йемен вече бяха дали съгласие за участието си в разговорите. Тереза Герова", "date": "2018.11.21", "title": "AFP: Мирните преговори за Йемен ще се проведат в началото на декември"}
{"url": "http://www.focus-news.net/news/2018/11/21/2593182/aleksandar-marinov-vremeto-na-pravitelstvoto-e-prebroeno-upravlyavashtite-tarsyat-prilichen-povod-to-da-se-razturi.html", "text": "Проф. Времето на правителството е преброено, управляващите търсят  приличен повод то да се разтури. Това каза в предаването „Това е България“ на  Радио „Фокус“  политологът проф. Александър Маринов за освобождаването на Валери Симеонов като вицепремиер и избора на  досегашния началник на кабинета му Марияна Николова за негов наследник.„Това е краят, който се случва по безвкусен и пошъл начин. Няма на какво да се радваме. Слава Богу, че не е била назначена чистачката на сградата на НФСБ. Можеха да се постараят спектакълът да не е чак толкова пошъл. Може би изборът за наследник е проява на специфичния хумор на Валери Симеонов. Фактът, че така безропотно се приема толкова безсмислено нещо от управленска, политическа и всяка една гледна точка, говори за това, че има яснота по въпроса за края и че циркът приключва“, каза политологът. Проф. Александър Маринов каза още, че днешната българска политика трудно би могла да се обясни рационално. Агонията ще бъде главно за ПГ „Обединени патриоти“, защото ПП ГЕРБ могат да я използват за да оправдаят себе си, така както се случи и с „Реформаторския блок“. Отсъствието на депутатите на „Атака“ и на премиера Бойко Борисов  е ясен знак за дистанциране от случващото се, каза още той. Маринов коментира новият вицепремиер Мариана Николова, като човек попаднал в лошото време на грешното място. Най-правилно би било тя да откаже поста, но вероятно не може да го направи, коментира още той. Според политолога БСП са избрали тактиката да оставят управляващите да се самонараняват без да се месят, но това нито е разумно, нито  достойно.", "date": "2018.11.21", "title": "Александър Маринов: Времето на правителството е преброено, управляващите търсят приличен повод то да се разтури"}
{"url": "http://www.focus-news.net/news/2018/11/21/2593180/skopie-info-makedoniya-novogodishen-bazar-ledeni-skulpturi-i-muzika-za-novogodishnata-atmosfera-v-skopie.html", "text": "Празничният базар, който ще продължи 15 дни, а през уикендите – изпълнения за най-малките, но и концерти, развлечения и отдих за възрастни – това предвижда град Скопие за една красива новогодишна атмосфера в града, предава скопското електронно издание   „Скопие инфо“ , като се позовава на “Слободен печат”.  \r\n„От гледна точка на декорирането, тръжната процедура за управлението на компанията от тази част, е в заключителния етап. По отношение на културната и музикалната програма за Нова година, Скопие избра компания за откриване на концепция и реализиране на програмата. А общата стойност на този договор е 6 000 000 денара с ДДС“, казват от град Скопие. Според тях този проектът е продължение на традицията на стария Скопие. Той е замислен чрез изграждането на щандове, пълни с топли напитки, храни, книги и новогодишни играчки и орнаменти, за да уловят и да се доближат до подходящата новогодишна еуфория. За тази цел, както обясняват от града, най-малките посетители ще се забавляват през оградена снежна зона със снежно оръдие, предава в рубриката „Балкански туристически часовник“ на  Радио „Фокус“ . \r\nСъобщава се, че ще има разнообразни дейности по време на събитията, включително семинари за деца в предучилищна възраст. Децата ще могат да карат безплатно новото влакче през щандовете. \r\nКонкурсът при изработването на скулптури с предварително зададена тема от блокове от лед е новост, която не е осъществявана преди. За да се долови цялата новогодишна атмосфера, са предвидени маскирани артисти, които ще забавляват гражданите и ще правят снимки с посетителите. Тъй като новогодишният базар ще продължи 15 дни, през уикендите, освен забавления за младите, ще има събития за възрастни – концерти, развлечения и отдих за родители и други посетители, казват още от града.  \r\nМедията добавя, че не са получили обаче отговор от страна на град Скопие, кой ще забавлява гражданите  в навечерието на Нова година на концертите, които споменават, нито дали тази година ще могат да посрещнат 2019 на площада. Вероятно отговорите на тези въпроси ще достигнат до гражданите, когато \"Provent Solutions\" ще подготви програмата и ще се договаря с изпълнителите.", "date": "2018.11.21", "title": "„Скопие инфо“ (Македония): Новогодишен базар, ледени скулптури и музика за новогодишната атмосфера в Скопие"}
{"url": "http://www.focus-news.net/news/2018/11/21/2593169/veliko-tarnovo-kmetat-inzh-daniel-panov-izkaza-lichna-blagodarnost-kam-desetki-pensionirani-uchiteli-za-prinosa-im-v-obrazovatelnoto-delo.html", "text": "Кметът на Велико Търново инж. Даниел Панов изказа лична благодарност към десетки пенсионирани учители за приноса им в образователното дело и безценните уроци по родолюбие, предавани на поколенията, предаде репортер на  Радио „Фокус“ – Велико Търново . Той се срещна с бившите преподаватели в Ритуалната зала на Общината по повод Деня на християнското семейство, като засвидетелства своето уважение към тях.  \r\n„Един дълбок поклон на всички Вас, които ни помагате с вашите знания и умения, за това, че сте ни учили на родолюбие, а виждате в последно време - то се забравя, за това, че сте ни учили на ценните християнски традиции в българското семейство, за това, че обичаите и фолклора са били винаги в нашите класни стаи и сте ни учили да ги пазим и предаваме на поколенията. Поклон за това, че съхранявате този истински християнски празник.  Предайте го на вашите внуци с много доброта, въпреки злобата, която цари в момента в държавата. Всеки човек, надраснал своите знания и умения, знае, че всичко онова, което кипи в държавата, е изкуствено. Има проблеми, да, но виждате, че образованието е приоритет на българското правителство. Може би то достига онзи пиедестал, на който заслужава да бъде. Учениците трябва да уважават своите учители, защото всички вие и нашите родители сте ни учили, че училището е като втори роден дом“, каза Даниел Панов. \r\nКъм инициативата се присъединиха областният управител на Велико Търново проф. Любомира Попова, зам.-кметът проф. Георги Камарашев, началникът на Регионалното управление на образованието инж. Розалия Личева, представители на институции и общественици. \r\nДецата от детска градина „Соня“ поднесоха изненада на присъстващите с музикално изпълнение и рецитал. Те подариха икони на св. Богородица на всеки от присъстващите учители. Кметът инж. Панов от своя страна подари на всяко дете книжката за илюстриране „Моето семейство“. \r\nПразникът продължи с традиционен концерт на деца от детските градини в града. \r\nМария НЕДЕВА", "date": "2018.11.21", "title": "Велико Търново: Кметът инж. Даниел Панов изказа лична благодарност към десетки пенсионирани учители за приноса им в образователното дело"}
{"url": "http://www.focus-news.net/news/2018/11/21/2593184/veliko-tarnovo-mokri-sa-patnite-nastilki-na-teritoriyata-na-oblastta-vali-dazhd.html", "text": "Мокри са пътните настилки на територията на област Велико Търново, вали дъжд, предаде репортер на  Радио „Фокус“ – Велико Търново . Проходът на Републиката е отворен за движение за всички МПС. \r\nНе се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nОстава затворен поради свлачище участък от пътя Царски извор – Драганово, обходният маршрут е през село Сушица. \r\nДвижението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. \r\nОграничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. \r\nМария НЕДЕВА", "date": "2018.11.21", "title": "Велико Търново: Мокри са пътните настилки на територията на областта, вали дъжд"}
{"url": "http://www.focus-news.net/news/2018/11/21/2593183/afp-sasht-i-yuzhna-koreya-svivat-mashtaba-na-savmestnite-voenni-ucheniya.html", "text": "Следващото съвместно военно учение на САЩ Южна Корея, насрочено за пролетта на 2019 г., ще бъде със „свит“ мащаб с цел да се улеснят преговорите със Северна Корея. Това обяви  американският министър на отбраната Джеймс Матис, предава  AFP . \r\n„Ученията ще бъдат малко реорганизирани, ще ги проведен на ниво, което няма да навреди на дипломацията\", заяви Матис пред репортери в Пентагона, като допълни, че мащабът им ще бъде „свит“.  Тереза Герова", "date": "2018.11.21", "title": "AFP: САЩ и Южна Корея „свиват“ мащаба на съвместните военни учения"}
{"url": "http://www.focus-news.net/news/2018/11/21/2593187/smolyan-povishena-e-opasnostta-ot-padashti-kamani-po-patishtata-v-oblastta-zaradi-valezhite.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. навсякъде в областта вали дъжд. Пътните настилки са мокри и хлъзгави и затова водачите трябва да шофират внимателно и със съобразена скорост. През деня не са получавани сигнали за инциденти по републиканските направления в областта. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян вали дъжд, пътните настилки са мокри и хлъзгави. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.21", "title": "Смолян: Повишена е опасността от падащи камъни по пътищата в областта заради валежите"}
{"url": "http://www.focus-news.net/news/2018/11/21/2593179/sliven-protestno-avtoshestvie-sreshtu-sotsialnata-nespravedlivost-se-provezhda-za-deseti-pat-v-grada.html", "text": "Протестно автошествие срещу социалната несправедливост се провежда за десети път в Сливен, предаде репортер на  Радио „Фокус“ – Сливен . Въпреки проливния дъжд, десетки протестиращи отново излязоха с автомобилите си, за да искат оставка на правителството и социални реформи. Хората обясняват, че ще останат на улиците, докато исканията им не бъдат изпълнени. \r\nУтре протестите продължават от плодащ „Хаджи Димитър“, с начален час 18.00 часа. \r\nЛюдмила ЙОРГОВА", "date": "2018.11.21", "title": "Сливен: Протестно автошествие срещу социалната несправедливост се провежда за десети път в града"}
{"url": "http://www.focus-news.net/news/2018/11/21/2593185/gabrovo-ogranicheno-e-dvizhenieto-za-avtomobili-nad-10-tona-po-patya-kramolin-veliko-tarnovo.html", "text": "Ограничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно.Това казаха за  Радио „Фокус“ – Велико Търново  от Областно пътно управление-Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя село Кормянско - село Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут е по пътя: граница с област Ловеч – (Кормянско - Малък Вършец), при км 46+800 - по общинския път до III-403 в село Малък Вършец. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. \r\nМария НЕДЕВА", "date": "2018.11.21", "title": "Габрово: Ограничено е движението за автомобили над 10 тона по пътя Крамолин – Велико Търново"}
{"url": "http://www.focus-news.net/news/2018/11/21/2593189/varna-zeleniyat-morski-dvor-na-varna-posreshtna-parvite-si-posetiteli.html", "text": "В Деня на християнското семейство, 21 ноември, „Зеленият морски двор на Варна“ посрещна първите си посетители. Това съобщиха от  Медицински университет – Варна . В Центъра за ранна социализация и превенция на деца от 0 до 3 години, се намира в комплекс „Морско казино – Варна“. Пред варненската общественост официално бе представен екипът от специалисти, който ще работи с родителите и техните деца. Специалистите от „Зеленият морски двор на Варна“ ще започнат работа в началото на декември т.г. Срещите ще бъдат обявявани в специално създадена за проекта фейсбук страница, като първоначално се предвижда „Зеленият двор“ да бъде отворен за малките посетители и техните родители всеки вторник след обяд и сряда преди обяд. \r\n„Зеленият морски двор на Варна“ е двугодишен проект на катедра „Хигиена и епидемиология“ при Факултета по обществено здравеопазване на МУ-Варна. За реализирането на начинанието важна роля изиграва включването като партньор на Съвета на директорите на комплекс „Морско казино“- Варна, който предоставя безвъзмездно пространство за „Зеления двор“ на територията на Морското казино. Проектът се осъществява под методичното ръководство на доц. дпн Моника Богданова, преподавател в СУ „Св. Климент Охридски“ и основател на първия „Зелен двор“ в България. \r\nСъбитието бе открито от ръководителя на катедра „Хигиена и епидемиология“ към МУ-Варна,  проф. д-р Теодора Димитрова. Заместник-ректорът по международното сътрудничество проф. Тодорка Костадинова и заместник-ректорът по учебната дейност проф. Албена Керековска приветстваха и поздравиха от името на ректора на МУ-Варна инициаторите, организаторите и партньорите на инициативата,  като пожелаха успех и устойчивост на социалния проект. Успех на новото начинание пожела и доц. Антоанета Цветкова, председател на комисията по здравеопазване към Общински съвет – Варна. Повече за начина на функциониране и основните принципи и идеи, заложени във френския модел на „Зеления двор“ разказа координаторът на проекта ас. д-р Екатерина Вълчева от Катедрата по хигиена и епидемиология. \r\nНовосъздадената структура адаптира, прилага и развива идеите на френския педиатър и психоаналитик Франсоаз Долто и на вече утвърдения български опит в създадения такъв център от 2015 г. в гр. София. Тя и нейните последователи виждат това пространство като междинно за семейството, дома и социума – там където детето е с другите деца и възрастни. Това специално и защитено място се превръща в център за срещи и общуване на различни нива  – родители-деца-специалисти, за ранна социализация и превенция чрез разговори и изслушване, модел за бъдещото общество на търпимостта и толерантността. \r\nЦентърът за ранна социализация и превенция на деца от 0 до 3 години –„Зеленият морски двор на Варна“ – е  дружелюбно място, в което детето получава базова сигурност и спокойствие, развива се чрез игра и общуване. Децата са придружени от родител, без предварително записване и ред, без предварително организирани дейности. Родителите и децата сами определят продължителността на престоя си като по желание и анонимно заплащат по една монета от 1 или 2 лв. \r\nОбщуването на детето се извършва в присъствието на специалист (педиатър, психолог, психоаналитик, психотерапевт, логопед, педагог, акушерка, медицинска сестра и др.) и всички заедно, родители-деца-специалисти, откриват и са свидетели на социалните отношения и взаимодействия в развитие, на формиращите се нови личности, социални статуси и роли. В процеса на общуване на родителите с децата и помежду им се разгръща сензитивността на родителите към нуждите в най-ранното детство, научават се как да приемат и посрещат своето собствено дете, създават и надграждат връзките между поколенията. В „Зелената къща/двор“ детето е личност и преживява своите първи социални срещи, придобива сигурност и автономност в присъствието на родител/настойник, създават се първите понятия за правила в/на обществото, дава се възможност детето да се „откъсне от майката, да стане способно да съществува без нея“. В „Зелената къща/двор“ родителите получават възможност да дискутират вълнуващите ги ежедневни въпроси, свързани с детето и присъщи за дадените общности, към които се самоопределят. \r\nСпециалистите могат да са в помощ на родителите и децата чрез наблюдение, анализиране и експертно мнение. Най-често те са свидетели на повтарящи се модели и подценено общуване, на затруднена речева комуникация между родител и дете, на хронични патологични състояния, свързани със зависимости, отхвърляне, дисхармонично развитие на детето – всички в основата на психо-социални проблеми, формиращи се още във възрастта 0-3 години. Благодарение на професионалните си знания, умения и техники, специалистите общуват с деца и родители и извършват ранно разпознаване на симптомите на отклонения във физическото, емоционалното и психо-моторното развитие на детето. Чрез разпознаване на най-ранните симптоми/стигми за отклонение в дадена възрастова група, те са и първите специалисти, които извършват целенасочена превенция на ранното детско развитие и при необходимост насочват към следващия етап, осъществяван от специалисти – ранна детска интервенция. \r\nСпециализираната дейност в  „Зеленият морски двор на Варна“ е липсващата до момента дейност в гр. Варна за осъществяване на цикъла по превенция и интервенция в ранна детска възраст.  Чрез съществуването си ще развие и по естествен начин ще допълни съществуващата от години работа на различни структури и университетски проекти в тази област. \r\n„Зеленият морски двор на Варна“ е проект на катедра  „Хигиена и епидемиология“ при Факултета по обществено здравеопазване на Медицински университет – Варна, който стартира с научнопрактическата конференция „Зеленият двор в полето на родителството и ранното детско развитие. Интелектуалното наследство на Франсоаз Долто“ през октомври т.г., в която взеха участие повече от 200 специалисти.", "date": "2018.11.21", "title": "Варна: „Зеленият морски двор на Варна” посрещна първите си посетители"}
{"url": "http://www.focus-news.net/news/2018/11/21/2593186/nimh-utre-valezhite-shte-zapochnat-da-otslabvat-i-spirat.html", "text": "През нощта валежите ще са повсеместни, значителни в източната половина от България, а в северозападните райони дъждът ще преминава в сняг. Това съобщи за Агенция „Фокус“ Мартин Славчев, дежурен синоптик в  Национален институт по метеорология и хидрология  при Българска академия на науките. Утре от запад валежите ще започнат да отслабват, след обяд и да спират, най-късно в югоизточните райони. Ще духа умерен вятър от север-североизток. В Северозападна България температурите ще са без съществен дневен ход и ще са около нулата. В останалата част от страната минималните температури ще са предимно между 1° и 5°, а максималните ще са между 5° и 10°. Атмосферното налягане ще се повиши и ще бъде около средното за месеца.   \r\n Над Черноморието ще бъде облачно, дъждовно и ветровито. По-значителни ще са валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат между 9° и 12°. Температурата на морската вода е 13-14°. Вълнението на морето ще бъде 3-4 бала. \r\n В планините ще бъде облачно с валежи от дъжд, над 1700-1800 метра валежите ще са от сняг. Ще духа умерен източен вятър. Максималната температура на височина 1200 метра ще около 6°, на 2000 метра – около 0°. \r\n В петък и събота вече ще е без валежи, но студено, особено в Северна България, където минималните температури ще се понижават, на места през втория ден до минус 10°. Преобладаващите максимални ще са между 6° и 11°, главно в северозападните райони ще остават по-ниски. Облачността ще се разкъса, на места и до слънчево, но в низините и котловините преди обяд ще има ниска облачност или мъгла. В събота, когато вятърът ще се ориентира от югозапад, ще се появи и висока облачност. В неделя ще бъде още малко по-топло, но с повече облачност през втората половина от деня. Привечер и през нощта срещу понеделник от запад ще започнат валежи от дъжд.", "date": "2018.11.21", "title": "НИМХ: Утре валежите ще започнат да отслабват и спират"}
{"url": "http://www.focus-news.net/news/2018/11/21/2593190/sliven-oblastniyat-upravitel-uchastva-v-sreshta-na-liderite-na-baza-novo-selo.html", "text": "Областният управител на Сливен Чавдар Божурски посети база „Ново село” по покана на зам. командира на Районния помощен екип за Черно Море Скот Сайтс и директора на обекта – отдел „Управление и съоръжения”  Дейвид Тидеман. Това съобщиха от  Областната администрация . Визитата премина под мотото „Среща на лидерите”  и в нея  бяха поканени да участват още кметът на община Сливен Стефан Радев, директорът на ОДМВР ст. комисар Димитър Величков, директорът на ТД на ДАНС Николай Чиликов. \r\nДомакините  на събитието  представиха дейността на базата, която се използва съвместно от американски и български военни, запознаха ги със значимите учения, проведени на нейна територия, показаха създадените условия за пребиваване и обучение, както и самия тренировъчен полигон.  Гостите разговаряха с полк. Уесли Мъри, командир на Черноморски помощен екип, и с подп. Петър Желев, командир на Полевия учебен полигон „Ново село”. \r\nПосещението се проведе в навечерието на Деня на благодарността, официален празник на САЩ. Американските представители на „Ново село” изразиха благодарност към гостите и институциите, които представляват, както и към местното население за оказваната  подкрепа по време на пребиваването им в България.", "date": "2018.11.21", "title": "Сливен: Областният  управител участва в „Среща на лидерите” на база „Ново село”"}
{"url": "http://www.focus-news.net/news/2018/11/21/2593191/prof-nikolay-radulov-ekspert-po-natsionalna-sigurnost-interpol-e-natezhala-ot-chinovnichestvo-organizatsiya.html", "text": "Интерпол е натежала от чиновничество организация. Това каза за обзорното предаване „Това е България“ на  Радио „Фокус“  експертът по национална сигурност проф. Николай Радулов. „Има ширещо се съмнение в ефективността на Интерпол, т.е. информационната дейност, с която е свързана нейната работа, като че ли не дава особен успех. Определено се губи и връзката. Това може би се дължи на лошата комуникация, а  може би и на прекалено голямата бюрокрация. Това е неминуемо за разрастващите  се организации – да се превърнат в тежки бюрократични структури. По-малките, регионалните организации, свързаните с някои континенти – САЩ, Европа, могат да бъдат по-ефективни и гъвкави в противодействието на престъпността“, каза още експертът по национална сигурност и прогнозира, че основаната през 1999-та година Европейска полицейска служба – Европол има по-голяма перспектива. Във връзка с отхвърлянето на Косово за член на Интерпол, проф. Радулов обясни, че за бъде приета една държава трябва да е изпълнила изискванията за членство. Той допълни, че ако въпросът за членство е политическо решение, за да няма шум в системата, то тогава нито една от международните полицейски формации няма да може да си върши работата. Те ще се превърнат в придатък на политическите сили, а решенията, които взимат, няма да бъдат свързани с преки дейности или с това, дали се извършват престъпления.", "date": "2018.11.21", "title": "Проф. Николай Радулов, експерт по национална сигурност: Интерпол е натежала от чиновничество организация"}
{"url": "http://www.focus-news.net/news/2018/11/21/2593177/elena-yoncheva-bsp-maykite-obyaviha-kray-na-protestite-no-izlizat-bashtite-i-sinovete-zashtoto-v-balgariya-ne-mozhe-da-zhivee-po-tozi-nachin.html", "text": "Майките обявиха край на протестите. Поклон за всички майки, които излязоха на улицата, но днес вече излизат бащите и синовете, защото България не може да живее по този начин. Това каза говорителят на ПГ на \"БСП за България\" Елена Йончева пред БТВ, съобщиха от пресцентъра на  Националния съвет на БСП . Тя коментира, че хората излизат на улиците заради арогантното поведение на властта, не само на  Валери Симеонов. \"Валери Симеонов просто подпали недоволството\", поясни Йончева. Тя заяви, че не е чула аргументи - защо г-жа Николова е избрана за вицепремиер. \"Това, което също ни смути е, че премиерът Борисов отсъстваше от пленарната зала, а се прави такава важна рокада и то в критична ситуация за България. Би трябвало да изслушаме аргументите на г-н Борисов\", добави Йончева. Тя коментира, че 53% от българите са работещи бедни и получават чисти доходи 460лв., в същото време българското правителство говори за икономически растеж. \"Растежът не е от работеща икономика, той е поради факта, че българи изпращат от чужбина пари на своите роднини и семейства\", каза народният представител. Тя обясни, че всяка година  2.5 млрд. лв. изпращат работещите българи в чужбина и става дума само за сумата, която е по банков път. Тя изтъкна, че според БАН цифрата е 2 пъти по-голяма. \"Говорим, че е спаднала безработицата - тя спада и най-вероятно е спаднала в най-бедните райони, защото хората заминават\", допълни Йончева. \"Вижте какво става с преките чуждестранни инвестиции - за последните 10 години са паднали повече от 10 пъти\", каза тя. Йончева припомни доклад на Световната банка, според който има три причини за това-корупция, липса на добра съдебна система, липса на предвидимост. Тя коментира, че се вдигат данъците на най-онеправданите хора, вдигат се данъци на старите коли, увеличават се цените на дрехите и обувките, вдигат се осигуровките и хората стават все по-бедни. \" За всяка корупционна схема, която сме разнищвали през последната една година, сме внасяли документи в прокуратурата, мои колеги са внасяли по различни теми сигнали в прокуратурата и до ден днешен - няма реакция. Как да си обясним това?\", попита Йончева. \r\nНа въпрос за поисканата оставката на Елена Йончева от строителния бранш тя каза: \"Ние не рушим имиджа им. Това, което искаме, е в тяхна защита\". Тя припомни, че се иска от АПИ да разрешат да бъдат взети проби от участъците на  4-те магистрали, построени през последните 5 години. \"Това за моя изненада предизвика бурна реакция\", каза Йончева. Тя поясни, че на практика няма нужда да се иска такава техническа експертиза, защото хората, които пътуват по тези пътища, виждат какво се случва с тях. \"Нека погледнем какво казва докладът на Държавния департамент за България, за ситуацията в нашата страна. Корупцията е огромна, особено при реализирането на големи инфраструктурни проекти и в енергийния сектор\", каза Йончева. Тя попита дали е вярно, че 40 % от големите инфраструктурни проекти се връщат към властимащите. \"С една такава проверка не само ще дадем цялостна картина, но с такава проверка ние ще докажем дали това е така. Дали има обосновани съмнения за едно такова предположение\", каза още Елена Йончева. Тя каза, че ще се докаже дали и другите пътища са строени по начина, по който е строен  участъкът в Своге \"Моята среща с много експерти, професори, доценти показва, че не са строени както трябва и то, не защото нямаме добри специалисти, ние имаме много добри специалисти, много добри фирми, които строят качествено, които строят отговорно, но те са поставени в много специфични условия\", добави Йончева. Тя каза, че от АПИ все още няма отговор. \"Ние настояваме независимата експертизата да бъде направена в лицензирана европейска лаборатория, която няма бизнес в България, за да отпаднат всякакви съмнения\", заключи Елена Йончева. \r\n\"Не съм казвала,че се чувствам застрашена. Винаги съм карала личен автомобил, като депутат никога не съм ползвала кола на парламента. Предложиха ми да ползвам автомобил от БСП, защото имат определена информация. Приех предложението\", коментира Йончева по другата тема - за нейната сигурност.", "date": "2018.11.21", "title": "Елена Йончева, БСП: Майките обявиха край на протестите, но излизат бащите и синовете, защото в България не може да живее по този начин"}
{"url": "http://www.focus-news.net/news/2018/11/21/2593194/sliven-kmetat-stefan-radev-poseti-balgaro-amerikanskata-baza-novo-selo.html", "text": "Кметът Стефан Радев посети българо-американската база „Ново село“. Това съобщиха от пресцентъра на  Община Сливен . Там той бе посрещнат от командира на черноморски помощен екип полк. Уесли Мъри и началника на полигона подполк. Петър Желев. \r\nВоенно-учебната база посетиха и областният управител Чавдар Божурски, директорът на ТД „Национална сигурност“ Николай Чиликов и директорът на ОДМВР – Сливен ст. комисар Димитър Величков. \r\nВ рамките на срещата кметът беше запознат с дейностите на базата и значимите проведени учения, които дават възможност на военнослужещите да получат добра подготовка. Визитата продължи с обиколка на тренировъчния полигон, където се извършват учения на войскови формирования.", "date": "2018.11.21", "title": "Сливен: Кметът Стефан Радев посети българо-американската база „Ново село“"}
{"url": "http://www.focus-news.net/news/2018/11/21/2593195/veliko-tarnovo-izpalnitelniyat-direktor-na-nsorb-silviya-georgieva-e-izrazila-blagodarnost-kam-kmeta-na-svishtov-za-uchastieto-mu-v-10-ta-sreshta-na-ekspertite-po-programi-i-proekti.html", "text": "Изпълнителният директор на Националното сдружение на общините в Република България Силвия Георгиева изрази сърдечна благодарност към кмета на Свищов Генчо Генчев за активното му участие в 10-та среща на експертите по програми и проекти от общините. Това съобщиха от пресцентъра на  Община Свищов . \r\nВ писмо до кмета на Свищов Силвия Георгиева подчертава, че благодарение на авторитетното присъствие на Генчо Генчев, като модератор на Пленарната сесия „С поглед към програмен период 2021-2027“, тя е протекла в условията на конструктивен диалог и чуваемост. \r\n„Уверявам Ви, че участието в събитията на НСОРБ на общински лидери, които работят с желание и упоритост за подобряване работата на общинската администрация, какъвто сте и Вие, са предпоставка за постигане на положителни резултати и допринасят съществено за успеха на форумите“, се казва още в писмото.", "date": "2018.11.21", "title": "Велико Търново: Изпълнителният директор на НСОРБ Силвия Георгиева е изразила благодарност към кмета на Свищов за участието му в 10-та среща на експертите по програми и проекти"}
{"url": "http://www.focus-news.net/news/2018/11/21/2593193/stara-zagora-do-kraya-na-2018-godina-samo-24-i-25-dekemvri-shte-badat-pochivni-za-obektite-na-istoricheski-muzey-iskra-v-kazanlak.html", "text": "До края на 2018 година само 24 и 25 декември ще бъдат почивни за обектите на Исторически музей (ИМ) „Искра” в Казанлък, каза за  Радио „Фокус”  директорът на музея Момчил Маринов. В този смисъл той поясни, че към момента и в продължение на още две години входът на гробниците „Хелвеция” и „Грифони”ще бъде безплатен за посещения на туристи, каквото е изискването на програмата, в рамките на която бе изпълнен проектът за консервация, реставрация и социализация на двете тракийски могили . \r\n„Осъществяваме ежедневен мониторинг. Гробниците имат специфично разположение до дефилето „Светицата”, където през зимните месеци има сериозни навявания. Гробниците работят с туристи всеки ден”, отбеляза директорът на ИМ „Искра”. Като резултатен и ефикасен той определи начина, по който тези гробници са социализирани, и по който те се вписват в околната среда. „Това е една възможност да се видят архитектурните постижения на тракийските майстори в „Хелвеция” и „Грифони”. Отделно Информационният център към гробницте служи като едно своеобразно депо за посещение и на останалите намиращи се в близост обекти – „Шушманец”, „Голяма косматка” и Гробнично – култовия комплекс в могилата „Оструша”, който е прекрасен образец на тракийското наследство с прекрасни образци на стенописи в саркофагоподобната камера. Архитектурните решения на тракийските майстори от преди  близо 2 500 години са така концептуално различни, че всяко едно ново посещние, води до задаването на нови въпроси”, каза Маринов.  \r\nТой съобщи също, че гробнично – култовият комплекс в могилата „Оструша” e следващият обект, свързан с тракийската култура, към който ще бъдат приложени мерки за социализация и опазване. Момчил Маринов поясни, че проектът за цялостно решение на комплекса като опазване и представяне е съгласуван с Националния институт за недвижимо културно наследство. „В момента Община Казанлък прави всичко възможно за реализирането на проекта, за който сумата не е малка. През следващите месеци има реални основания това да се случи”, каза Маринов. Той поясни, че това е следващата стъпка, която предстои да бъде направена в Долината на тракийските владетели и е нормално не само заради прекрасните стенописи на „Оструша” запазени в продължение на 24 века, независимо от човешката намеса, но и заради конструкцията, заради разположението на помещенията. „Такова решение до момента не е открито другаде”, посочи Момчил Маринов \r\nНа „Оструша” се спазват ограничение за посетители, предимно в летните месеци, като не може да бъде надвишен един определен брой от посетители ежедневно, за да бъде запазен микроклиматът там. \r\nСлавяна ГАЙДАРОВА", "date": "2018.11.21", "title": "Стара Загора: До края на 2018 година само 24 и 25 декември ще бъдат почивни за обектите на Исторически музей „Искра” в Казанлък"}
{"url": "http://www.focus-news.net/news/2018/11/21/2593196/nimh-v-tri-oblasti-ot-stranata-e-obyaven-zhalt-kod-za-valezhi-ot-dazhd-na-22-noemvri.html", "text": "В три области от страната е обявен жълт код за валежи от дъжд на 22 ноември. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението са: Хасково, Ямбол и Бургас. Там до обяд се очакват нови валежи с количества до 20 л/кв. м.  \r\nПо Черноморието е в сила жълт код за силен вятър и вълнение. Там се очаква да духа вятър от север-североизток с пориви 14-17 м/сек. Вълнението на морето ще бъде около 3-4 бала.", "date": "2018.11.21", "title": "НИМХ: В три области от страната е обявен жълт код за валежи от дъжд на 22 ноември"}
{"url": "http://www.focus-news.net/news/2018/11/21/2593198/shumen-fototipno-izdanie-koeto-pokazva-s-viziyata-na-avtentichni-notopisi-na-dobri-voynikov-beshe-predstaveno-v-grada.html", "text": "Фототипно издание, което показва визията на автентични нотописи на Добри Войников, беше представено в Шумен, предаде репортер на  Радио „Фокус“ - Шумен . Проявата се състоя в сградата на Регионален исторически музей (РИМ) - Шумен с участието на доц. Живко Жечев и съставителите на сборника- Красимира Чалъкова, уредник в къща музей „Добри Войников“, Димитър Стойков от РИМ- Шумен и проф. Стефан Хърков. Книгата „Ръкописни сборници с музикални творби от Добри Войников“ е резултат от проект към Общински фонд „Култура“, след участие в конкурс, дофинансиран от Регионалния исторически музей. Проф. Хърков пожела изданието да постави началото на поредица, която да даде възможност за социализиране в най- пълна степен на книжовното богатство, което притежава музеят.  \r\n„В модерното време на комуникация през интернет, ръкописите ни връщат към епоха, която е безвъзвратно отминала, но която пази своя чар и значение. Епоха, която ни дава сила, упование и надежда за бъдещето. Приветствам решението на музея в Шумен да започне издаването на ръкописи, които се съхраняват в неговата сбирка. Сбирката в къщата музей „Добри Войников“ е ценна и съдържа уникални не само за България ръкописи. И докато оригиналите трябва да бъдат добре съхранявани в архивния фонд, то копията би трябвало да се социализират чрез подобни издания“, заяви проф. Хърков. Красимира Чалъкова благодари на всички, които са  взели участие в реализацията на проекта и пожела творбите в книгата да провокират създаването и на концертна програма. Димитър Стойков отбеляза, че изданието може да бъде полезно както на изследователите, така и на всички читатели с интереси в областта на музиката, педагогиката и историята.  \r\nСъставителите на сборника посочиха, че той представлява нова вълнуваща среща с личността и творчеството на Добри Войников- пионер в областта на музиката и редица други направления в българското културно, духовно и политическо развитие. В настоящото издание са представени два от ръкописите, съхранявани в сбирката на къща музей „Добри Войников“. Общото между тях е, че съдържат песни от възрожденеца, изпълнявани в шуменските училища в периода 1858-1864 година, когато Войников учителства в града, обясни проф. Хърков. Студенти от Шуменския университет, специалност „Педагогика на обучението по музика“, водени от доц. Маргарита Генчева и доц. Жанета Кацарова, изпълниха три песни по текст и музика на Войников - „Ах, мари мамо“, Бабината сланинка“ и „Червен дядо“, като последната беше съпроводена и със сценка в духа на възрожденското театро. \r\nИвелина ИВАНОВА", "date": "2018.11.21", "title": "Шумен: Фототипно издание, което показва с визията на автентични нотописи на Добри Войников беше представено в града"}
{"url": "http://www.focus-news.net/news/2018/11/21/2593200/nad-200-000-semeystva-shte-poluchat-po-100-lv-dopalnitelna-pomosht-za-otoplenie-za-sezon-2018-2019-g-obzor.html", "text": "По време на редовното си седмично заседание правителството отпусна допълнително еднократна финансова подкрепа в размер на 100 лева на всички лица и семейства, които са получили целева помощ за отопление през отоплителен сезон 2018-2019 година.   \r\nМинистърът на труда и социалната политика Бисер Петков посочи, че целта на това решение е да бъдат допълнително защитени най-уязвимите групи от населението срещу поскъпването на цените на някои от енергоизточниците. „По данни на Агенцията за социално подпомагане близо 210 хил. лица и семейства са одобрени за тази помощ, която тази година за петте месеца, които представляват отоплителния сезон, възлиза на 374,15 лв.“, заяви Петков и посочи, че към тях ще бъдат изплатени допълнително 100 лв. на основа на взетото днес решение от правителството. Така отпуснатата еднократна помощ ще бъде в размер на 474,15 лв. \r\nСоциалният министър коментира, че средствата, които са необходими за изплащане на тази допълнителна финансова подкрепа, са в размер на 21 млн. лв. и са осигурени по бюджета на Министерството на труда и социалната политика и няма да бъдат необходими допълнителни финансови средства от централния бюджет. Изплащането на сумата ще започне от 12 декември и може да стане по банков или по касов път, в зависимост от индивидуалния избор на бенефициентите. \r\nЦветилена СИМЕОНОВА", "date": "2018.11.21", "title": "Над 200 000 семейства ще получат по 100 лв. допълнителна помощ за отопление за сезон 2018-2019 г. (ОБЗОР)"}
{"url": "http://www.focus-news.net/news/2018/11/21/2593202/pazardzhik-dve-dosadebni-proizvodstva-sa-obrazuvani-sled-podadeni-signali-za-nasilstveno-umartveni-zhivotni-v-grada.html", "text": "Две досъдебни производства са образувани след подадени сигнали за насилствено умъртвени животни в Пазарджик, като едното куче е било домашно, а другото - бездомно, съобщи за  Радио „Фокус“ - Пазарджик  Мирослaв Стоянов, говорител на ОДМВР - Пазарджик. Той добави, че за открити мъртви животни в населените места в областта гражданите могат да подават сигнал на 112. По думи на Стоянов полицията има ангажимент патрул да реагира на сигнала и да извърши оглед на трупа на откритото животно. \r\n„Ако се касае за умишлено умъртвяване, полицията ще започне разследване по случая, но ако не е, трябва да се подаде сигнал към общинската администрация, на чиято територия е открит трупа на животното, за да бъде загробено“, уточни Стоянов. Той припомни, че когато има данни за насилие върху животни, гражданите могат да сигнализират в местните районни управления на МВР или на телефон 112. „Сигнали за бедстващи животни се приемат и отработват и от колегите им от пожарната“, каза Мирослaв Стоянов. \r\nРадослава МУРДЖЕВА", "date": "2018.11.21", "title": "Пазарджик: Две досъдебни производства са образувани  след подадени сигнали за насилствено умъртвени животни в града"}
{"url": "http://www.focus-news.net/news/2018/11/21/2593197/telma-makedoniya-makedoniya-nyama-da-razvalya-otnosheniyata-si-s-ungariya-i-sas-sasedite-si-zaradi-gruevski.html", "text": "Македония няма намерение да разваля отношенията си нито с Унгария, нито със съседите си заради бягството на Груевски, информира скопската телевизия  „Телма“ .  \r\nТова е казал шефът на македонската дипломация Никола Димитров.Дали страната ще отговори на Унгария само протестно писмо или ще направи и крачка напред, зависи и от това как Унгария ще подкрепи Македония по пътя й към ЕС и НАТО, заявява външният министър на съседката ни.  \r\n„Принципът на върховенството на закона е силен държавен интерес и той ще бъде взет под внимание при всички бъдещи контакти и стъпки, които нашата дипломация ще предприеме с Унгария. И все пак, има нещо, което напълно вреди на самия ни интерес. Предпочитаме Унгария да не подкрепи членството ни в НАТО, за да започнем преговорите по присъединяването. Така, че всичко това трябва да се отчете наедно.\", заяви Никола Димитров, министър на външните работи на Македония.  \r\nТой обяви, че за убежището на Груевски ще разговаря открито с унгарския си колега Сиярто на 4 и 5 декември, когато в Брюксел ще се състои министерската среща на НАТО. Според него да се предоставя убежище от Будапеща на човек, който е управлявал страната си като владетел, както го определи Европейската комисия, който има присъда, четири други обвинения и пет разследвания, е ирония и парадокс. Става дума за убежище в държава, членка.  \r\nВ сряда черногорският външен министър информира, че за бягството на Груевски и преминаването му транзитно през територията на Черна гора са уведомени македонските служби и е действано по всички правила. \"Ние нямаме никакво правно основание да гзадържим македонски гражданин, бивш премиер, който се движи в автомобил с дипломатически номера на трета държава. В момента, когато той е прекосявал територията на Черна гора, на граничните й пунктове нямаше никакъв сигнал, че става дума за лице, поставено извън закона. Затова информирахме службите за сигурност на Македония. Така че от страна на Черна гора нямаше никакви игри или скрити действия\", заяви Сърджан Дарманович, външен министър на Черна гора.  \r\nЗа това дали е поискана информация от Сърбия и Албания за бягството на Груевски Димитров информира, че и.д. посланик в Тирана вече е имал среща в албанското МВР, за да получи информацията, с която те разполагат, между двете страни се поддържат връзки и на други нива извън дипломатическите. Посолството в Белград има указания да поиска среща в сръбското Външно министерство, както и официална информация, но до този момент тя не е предоставена. Случаят „Груевски“, според Димитров, показва колко важно е регионалното сътрудничество,  а Македония няма интерес да влошава отношенията между съседите.  Ивелина Ватова", "date": "2018.11.21", "title": "Телма (Македония): Македония няма да разваля отношенията си с Унгария и със съседите си заради Груевски"}
{"url": "http://www.focus-news.net/news/2018/11/21/2593220/shumen-gradat-shte-bade-domakin-na-nauchna-konferentsiya-posvetena-na-muzikalnata-deynost-na-dobri-voynikov.html", "text": "Международна научна конференция на тема „Музикалната дейност на енциклопедиста Добри Войников (1833-1878)“ ще се проведе в Шумен на 22 ноември от 9.00 часа в къщата музей „Добри Войников“. Това съобщиха от  Общината . Форумът е организиран от Педагогическия факултет на ШУ „Еп. К. Преславски“  и Катедрата „Музикална естетика, музикално възпитание и изпълнителство“. Конференцията е посветена на 185-годишнината от рождението на Добри Войников и 160-годишнината от основаването на първия български многогласен ученически хор и се осъществява със съдействието на Община Шумен, Народното читалище „Добри Войников–1856“, Регионалния исторически музей, Българския хоров съюз и Фондация „Панчо Владигеров“. Пленарният доклад „Добри Войников – основоположник на българското ученическо многогласно хорово пеене“ е на проф. д.изк. Стефан Хърков от Шуменския университет „Епископ Константин Преславски“. Във форума ще участват учени и изследователи от България, Унгария, Сърбия, Украйна, и Полша. От 18.00 часа вечерта на 22 ноември в Концертната зала „Проф. Венета Вичева“ в Община Шумен ще започне концертът, посветен на двете  годишнини и със специалното участие на Роксана Богданова – пиано. В програмата са включени изпълнения на Симфониета Шумен с  диригент  Калина Георгиева, Детския хор „Бодра песен“ – Шумен с диригент Деница Узунова, Смесения хор „Родни звуци“ – Шумен с диригент Христо Атанасов и на Академичната хорова формация „Проф. Венета Вичева“ при Шуменския университет „Епископ Константин Преславски“ с диригент Юлияна Панова.", "date": "2018.11.21", "title": "Шумен: Градът ще бъде домакин на научна конференция, посветена на музикалната дейност на Добри Войников"}
{"url": "http://www.focus-news.net/news/2018/11/21/2593218/premierat-boyko-borisov-do-kraya-na-mandata-ni-vanshniyat-dalg-shte-dostigne-17-ot-bvp.html", "text": "До края на мандата ни външният дълг ще достигне 17% от БВП. Това каза министър-председателят Бойко Борисов в предаването „Шоуто на Слави“ по  бТВ . „В момента нашият дълг е под 20%. Ръстът на приходите за тези 4 години е 10 млрд. лв. 40% ръст на приходите и 30% ръст на БВП при 20% външен дълг. Разликата от мандата на БСП за 4 години досега са 10 млрд., 40% приходи повече в хазната и 30% ръст на БВП. 110 млрд. лв., до края на мадната 130 млрд. ще бъде БВП“, коментира Борисов.  \r\n„11 млрд. близо фискален резерв. Плюс за тези 2 години платени 1,3 млрд. за руските реактори, 1,2 за американските централи, и 3,7 млрд. за КТБ. Общо 6,7 млрд. и пак имаме 11 млрд., благодарение на събраната повече пара от приходните агенции и борбата с контрабандата“, заяви Борисов и посочи, че дългът е 20% от БВП. „Когато дойдохме този мандат беше 27%. До края на мандата – 17%. Само преди няколко месеца върнахме 2,4 млрд. от външния дълг. Това са цифрите“, каза още премиерът.", "date": "2018.11.21", "title": "Премиерът Бойко Борисов: До края на мандата ни външният дълг ще достигне 17% от БВП"}
{"url": "http://www.focus-news.net/news/2018/11/21/2593222/plovdiv-uchenitsi-ot-grada-shte-debatirat-za-borbata-s-narkotichnite-veshtestva.html", "text": "Кръгла маса под надслов „Един живот – един избор!” ще се проведе в Пловдив на 22 ноември 2018 г., от 14.00 ч., в заседателната зала на Общината. Това съобщиха за  Радио „Фокус“-Пловдив  от Община Пловдив. Инициативата се провежда във връзка с изпълнение на общинската политика в областта на наркоманиите за 2018 г., а организацията е на Общински съвет по наркотични вещества с превантивно-информационен център (ОСНВПИЦ) – Пловдив. В дискусията ще вземат участие 10 отбора от ученици гимназиален курс в Пловдив,  младежи от БЧК – Пловдив и доброволци към общинската структура, които ще имат възможност да изложат своята гражданска позиция по поставена от Общински съвет по наркотични вещества (разпределена чрез жребий, без състезателен елемент). Всеки отбор ще се състои от 2-ма представители, които трябва да подготвят своята устна или мултимедийна презентация по поставената тема. \r\nИдеята е кръглата маса да получи широк обществен отзвук по поставените теми, както и да обедини младите хора в каузата на Общински съвет по наркотични вещества с превантивно-информационен център – Пловдив – борбата с наркотичните вещества. Всеки отбор може да покани свои представители, които да се включат за подкрепа в публиката. \r\nСлед приключване на презентациите, на участниците ще бъдат връчени награди от председателя на ОСНВПИЦ – Пловдив.", "date": "2018.11.21", "title": "Пловдив: Ученици от града ще дебатират за борбата с наркотичните вещества"}
{"url": "http://www.focus-news.net/news/2018/11/21/2593225/plovdiv-glaven-inspektor-salko-litov-oglavi-rayonnoto-upravlenie-na-mvr-v-karlovo.html", "text": "Главен инспектор Сълко Литов оглави Районното управление на МВР в Карлово. Новият началник на управлението бе представен от директор на Областна дирекция на МВР - Пловдив старши комисар Атанас Илков пред кметовете на населени места от община Карлово, съобщиха за  Радио „Фокус“ - Пловдив  от общината. \r\nГлавен инспектор Литов досега е заемал длъжността началник на сектор „Криминална полиция“ в Районно управление на МВР – Карлово. \r\nСтарши комисар Илков запозна кметовете с полицейската обстановка на територията на ОДМВР и по-конкретно - в община Карлово, и посочи основните приоритети в работата на МВР – битова престъпност, миграционен натиск, пътна безопасност и добро административно обслужване. \r\nНа срещата бяха обсъдени съществуващи проблеми в малките населени места и въпроси, които не са изцяло от компетенцията на МВР. \r\nКметът на Карлово д-р Емил Кабаиванов благодари на ст. комисар Илков и гл. инспектор Литов за добрата съвместна работа до момента и обяви, че Общината има готов проект за видеонаблюдение в цялата община, с който ще кандидатства за финансиране директно пред Европейската комисия. Проектът предвижда поставяне на 130 камери за видеонаблюдение на територията на община Карлово и, ако проектът бъде реализиран, се очаква да се подобри общата работа на Общината и МВР в борбата с престъпността. Кметът на Карлово поиска от директора на ОДМВР, при възможност, да бъдат разкрити участъци на полицията в село Розино и градовете Баня и Калофер.", "date": "2018.11.21", "title": "Пловдив: Главен инспектор Сълко Литов оглави Районното управление на МВР в Карлово"}
{"url": "http://www.focus-news.net/news/2018/11/21/2593188/ikonom-vasiliy-shagan-hram-sv-nikolay-chudotvorets-varna-semeystvoto-e-edinstvo-na-horata-v-nego.html", "text": "Семейството е единство на хората в него, което с друго не може да бъде заменено и това единство е толкова силно, че може да се отъждестви с някаква святост. Това каза за  Радио „Фокус“ – Варна  иконом Василий Шаган от храм „Св. Николай Чудотворец“ – Варна във връзка с отбелязването на празника Въведение Богородично и Деня на християнското семейство и младеж. „Трудно можем да разграничаваме категорично християнското семейство от семейството по принцип. В семейството си намираме близки, с които да споделим себе си. Именно там се формират и се култивират най-искрените, съкровените неща, които имаме в себе си още от най-ранна детска възраст“, заяви иконом Василий Шаган. По думите му засилващият се егоизъм у хората им пречи да бъдат искрени. „Поради своите егоистични нагласи хората не залагат на единството, сякаш е станало ненужно заради някакво мнимо мислене, че ние можем без приятелство, без искрени отношения с хората наоколо и с нашите близки. Това е поредната измама, която възниква отнякъде“, добави иконом Василий Шаган. \r\nМарияна ВАЛЕНТИНОВА", "date": "2018.11.21", "title": "Иконом Василий Шаган, храм „Св. Николай Чудотворец“ – Варна: Семейството е единство на хората в него"}
{"url": "http://www.focus-news.net/news/2018/11/21/2593199/kyustendil-v-dupnitsa-be-otlichena-nay-krasivata-kartichka-na-tema-moeto-semeystvo.html", "text": "В Дупница бе отличена най-красивата картичка на тема „Моето семейство”. Това съобщиха за  Радио „Фокус” – Кюстендил  от Местната комисия за борба с противообществените прояви на малолетни и непълнолетни към Община Дупница. Конкурсът е организиран заедно с Центъра за обществена подкрепа в града. Децата са имали възможността да проявят фантазия и творчество, използвайки различни изобразителни техники. Журито е присъдило награди в две групи, по три призови и две поощрителни. Изложбата е експонирана на първи етаж в сградата на Община Дупница. Проявата е преминала с целта да се покаже на подрастващото поколение, че семейството е свято. В него децата трябва да бъдат щастливи. Да бъдат прегръщани, да бъдат обичани, да се радват на любовта на родителите си, но и да се научат да бъдат добри. Да се научат да бъдат отговорни и толерантни. \r\nВенцеслав ИЛЧЕВ", "date": "2018.11.21", "title": "Кюстендил: В Дупница бе отличена най-красивата картичка на тема „Моето семейство”"}
{"url": "http://www.focus-news.net/news/2018/11/21/2593223/vecher-makedoniya-deset-dena-nyama-otgovor-byagstvoto-na-gruevski-ili-e-podhvarleno-ot-mvr-ili-e-dogovoreno-s-vlastitei.html", "text": "Десет дни изминаха, но няма официален отговор как Груевски е излязъл от Македония и е влязъл в Албания. „Къде са пропуските и кой е отговорен за бягството на Груевски?“, пита македонският вестник  „Вечер“ . „След десет дни обществото вече иска отговори от компетентните институции“. На пресконференция правителственият говорител Миле Бошнаковски съобщи, че в МВР се водят две процедури, а когато всички данни се изяснят и картината стане пълна и задълбочена, тогава и хората ще бъдат информирани.  \r\nЕкспертите обаче не изключват възможността този сценарий да е договорен между бившия премиер и властите и посочват редица пропуски. \r\nИ все пак в цялата тази ситуация има само две възможности: или МВР напълно съзнателно е „подхвърлило“ случая, или всичко е договорено?!   \r\n„Изпратихме молба за екстрадиция, когато Груевски вече е получил политическо убежище? Останаха без отговор много въпроси и затова не съществува трето сценарий - или службите са „подхвърлили“, или нещата са договорени, казва политологът Владимир Божиновски пред „Вечер“.  \r\nСпоред специалиста по комуникации Петър Арсовски, институциите е трябвало да бъдат по-прецизни. Но въпреки пропуските, безспорно е, че Груевски получи убежище по бързата процедура, с което се нарушава механизмът за получаване на убежище. Въпросът бе решен  благодарение на Орбан. Най-големият пропуск бе, че се допуска Груевски да напусне страната.  \r\nВъв вторник в страницата си във Фейсбук бившият премиер обяви, че молбата му е удовлетворена. „Днес (вторник – бел. ред.) Република Унгария, страна-член на ЕС и НАТО, отговори положително на моето предварително подадено заявление за получаване на политическо убежище заради политическото преследване, на което съм подложен в Република Македония.“. Така започва обръщението си Никола Груевски.  Ивелина Ватова", "date": "2018.11.21", "title": "„Вечер“ /Македония/: Десет дена няма отговор: бягството на Груевски или е „подхвърлено“ от МВР или е договорено с властите?!"}
{"url": "http://www.focus-news.net/news/2018/11/21/2593226/premierat-boyko-borisov-za-mashinno-glasuvane-sme-za-za-elektronnoto-v-tsyala-evropa-se-otkazaha-zaradi-kibersigurnostta.html", "text": "За машинно гласуване сме „за“, за електронното – в цяла Европа се отказаха заради киберсигурността и заради това, че не може да се осигури сигурността, защото от другата страна не се знае кой стои, когато си пуска гласа. Това каза министър-председателят Бойко Борисов в предаването „Шоуто на Слави“ по  бТВ . „Това е единственото, което ако се нарича отстъпление, то е отстъпление в цяла Европа. В Естония пробиха картите за изборите. В Германия Конституционният съд забрани електронното гласуване“, заяви Борисов.  \r\n„Народът иска и още на първите избори хакерите, като подредят и фалшифицират изборите, тогава трябва да видим какво да правим. 2 години след избора на президента Тръмп основната тема на САЩ е намесата на Русия в изборите им. Всеки ден разследванията, които се водят, са за намесата на Русия в изборния процес. За радост България успя да се справи с всички, най-успешната борба ни беше с източването на кредитни карти“, коментира премиерът. Той припомни, че по времето, когато е станал главен секретар на МВР, страната ни е била номер 1 заедно с Колумбия по източването на кредитни карти. „И ни извадиха от всички списъци. Просто имаме фантастични хакери“, добави той.  \r\nПо думите му киберсигурността неслучайно е номер 1 като коментар в Европа, както и това как да се защитят системата и машините. „Точно на изборите в Германия ни хакнаха системите на 5-6 министерства, включително и на МС. Милиарди струва защитата на системата. Милиарди отделя Европа, за да защити своята сигурност. Рискът е този, нека да се дебатира в парламента“, призова Бойко Борисов.", "date": "2018.11.21", "title": "Премиерът Бойко Борисов: За машинно гласуване сме „за“, за електронното – в цяла Европа се отказаха заради киберсигурността"}
{"url": "http://www.focus-news.net/news/2018/11/21/2593192/mariyana-nikolova-zae-vitsepremierskoto-myasto-na-valeri-simeonov-obzor.html", "text": "Със 116 гласа \"за\", 62 \"против\" и без \"въздържали се\" парламентът прие оставката на вицепремиера Валери Симеонов и избра Марияна Николова на негово място. Проекторешението бе внесено в деловодството на парламента от премиера Бойко Борисов. Валери Симеонов подаде оставка на 16 ноември – след 26 дни на протести на майките на деца с увреждания, породени от негово изказване от октомври, когато той нарече майките „кресливи жени“, а децата им „уж болни“. Оставката на Симеонов е петата в кабинета „Борисов“ 3 след тeзи на министрите Николай Петров, Николай Нанков, Валентин Радев и Ивайло Московски. \r\nПреди гласуването управляващи и опозиция влязоха в остри спорове в пленарната зала. Още в началото на заседанието от „БСП за България“ настояха на разискванията да присъства и премиерът Бойко Борисов, който да представи мотивите за оставката на Симеонов. От опозицията се оплакаха, че председателстващият заседанието на парламента Емил Христов не им е дал думата и е закрил дебатите по оставката, макар че е имало желаещи за изказване. От своя страна ГЕРБ заявиха, че от опозицията са вдигнали ръка за изказване след закриването на дебатите. \r\nПоследва 15-минутна почивка, в която се проведе заседание на председателския съвет на НС. След него стана ясно, че дебатът ще продължи, макар че по-рано е бил закрит.  \r\nФокусът на разискванията обаче се измести от подадената оставка към взаимни обвинения между ГЕРБ и БСП, свързани с провеждани политики, олигархия и придобиването на българско гражданство. \r\nДумата бе дадена на Корнелия Нинова, която заяви, че коалицията ГЕРБ – „Обединени патриоти“ е зачената грешно и резултатът е на лице. Тя коментира, че това не е коалиция за политики, а за власт, пари и постове. „Две години скандали и нестабилност в управлението, които доведоха до нестабилност в държавата. Вие помните ли за нещо друго коалиционните партньори и министрите да са спорили две години освен за това кой какъв пост да заеме“, заяви още лидерът на БСП.  \r\nОт своя страна народният представител от ГЕРБ Вежди Рашидов попита защо БСП не боравят с факти, а с популизъм. „За каква олигархия говорите на това управление, а пропуснахте услужливо някои други, които лобират за тях. Николай Банев не е ли ваш? Ветко Арабаджиев не е ли ваш? А мъжът ви къде работи? В какво ги обвинявате тези наши министри. Не е честно така да говорите популистки“, заяви още Рашидов. \r\nРамадан Аталай от ДПС коментира, че ГЕРБ трябва да кажат остават ли под натиска на националистите и докога ще продължат да им угаждат. По думите му с оставката на Валери Симеонов не променят нищо. \r\nПредседателят на ПГ на ГЕРБ Цветан Цветанов заяви, че Валери Симеонов подава оставка, воден от националния интерес и за да се намали напрежението в обществото. \r\nПоследва въпрос от страна на Нинова, която поиска да разбере като член на УС на „Европол\" какво ще направи Цветан Цветанов, за да информира страните от ЕС за пробива в европейската сигурност, които допуска правителството на Бойко Борисов. В отговор Цветанов поясни, че процедурата по българско гражданство приключва с указ на президентската институция. \r\nВ дебата се включи и вицепремиерът Красимир Каракачанов, който коментира, че целта на театъра на БСП не е била да се обсъди кандидатурата на Марияна Николова, а да се обърне дебатът като вот на недоверие към кабинета. Вицепремиерът посочи, че за негово учудване не е имало нито един въпрос към Николова. „Разчитам новия вицепремиер Марияна Николова да бъде енергична по отношение на демографската политика. Демографската криза е основният проблем на българската нация през последните 20 години и ако не се вземат мерки, ще бъдем поредното правителство, което не е направило нищо“, каза още Каракачанов. \r\nСлед полагането на клетва като вицепремиер Марияна Николова коментира пред журналисти, че нейният приоритет ще са икономиката и демографската политика. Тя посочи, че има подкрепата на кабинета. „Считам, че ще има приемственост в последователната политика, която правителството води“, заяви още Николова. Попитана дали ще потърси диалог с майките на деца с увреждания, заради които бившият вицепремиер Валери Симеонов подаде оставка, тя обясни, че ако те пожелаят, е готова да се проведе такава. „Моята кандидатура е излъчена от коалиция „Обединени патриоти“, но ще търся диалог с всеки народен представител. За момента не усещаме нежелание от тяхна страна за това“, каза още Николова.", "date": "2018.11.21", "title": "Марияна Николова зае вицепремиерското място на Валери Симеонов (ОБЗОР)"}
{"url": "http://www.focus-news.net/news/2018/11/21/2593228/premierat-boyko-borisov-sdelkata-za-chez-e-chastna-ne-iskam-da-se-mesya.html", "text": "Не искам да се меся в частни сделки. Това, което българските институции направиха, категорично без моя намеса - спряха тази сделка. Това каза премиерът Бойко Борисов в отговор на въпрос Гинка Върбакова ли ще бъде купувачът на активите на ЧЕЗ в България в „Шоуто на Слави“ по  бТВ .  „Пак се връщаме на това през кои години се продадоха ЕРП-тата и защо се продадоха“, посочи премиерът. Попитан не трябва ли държавата да участва в сделката, както правителството заяви по-рано, Бойко Борисов коментира: „Веднага следва въпросът защо държавата да не участва и в другите две дружества. Тогава започваме да изкупуваме за милиони нещо, което преди нас са продали - защо? Къде е отговорността на тези, които са ги продали?\".", "date": "2018.11.21", "title": "Премиерът Бойко Борисов: Сделката за ЧЕЗ е частна, не искам да се меся"}
{"url": "http://www.focus-news.net/news/2018/11/21/2593224/premierat-boyko-borisov-svobodata-na-mediite-v-mnogo-darzhavi-e-svarzana-s-upravlyavashtite-a-pri-nas-e-tochno-obratnoto-avtotsenzurata-e-na-samite-zhurnalisti.html", "text": "Свободата на медиите в много държави е свързана с управляващите, а при нас е точно обратното - автоцензурата е на самите журналисти. Това каза министър-председателят Бойко Борисов в интервю за предаването \"Шоуто на Слави\" по  бТВ . \r\nПопитан защо ГЕРБ подкрепи медийния закон на Пеевски, а не предложи собствен законопроект, който да отговаря на европейските критерии, Борисов отговори, че този закон е бил подкрепен от всички парламентарни групи. \"И не вярвам към закона някой да има претенции, защото той изсветлява собствеността на медиите. Не случайно казах на вицепремиера Екатерина Захариева да покани евркомисаря, който отговаря за това, да се направи широка кръгла маса и да изясним тази тема. Защото ако медиите на Пеевски имат 5% дял - той има \"Телеграф\", \"Монитор\" и един спортен вестник, всички останали са на други собственици. И какво стана модерно в България - всеки олигарх или политическа партия си прави медия. И в един момент, ако бъде разследван за нещо, казва: \"Вие ме разследвате заради медията\". А други медии атакуват прокуратурата. А всички заедно атакуват правителството\", посочи Борисов и заяви, че няма нищо лошо в изсветляването на медиите.  \r\n\"И на Вас например никой нищо не ви е казал, а сте правили шаржове с мен, правили сте ме на маймуна, какво ли не сте ме правили. Някой някога да ви е критикувал? А когато други бяха премиери, ви завираха в дупките. Тогава нямаше ЕС и доклада на ЕК. А такъв добър доклад досега не е имало - три от шестте неща паднаха - особено в борбата с организираната престъпност\", посочи премиерът. \r\nПопитан как ще коментира това, че медиите са много внимателни откакто той е на власт и затова България е паднала в класациите по свобода на медиите, Борисов отговори, че това не е вярно. \"Аз само заради една ехидна усмивка на депутат - Антон Тодоров в Нова телевизия, го накарах да си подаде оставката. Заради ехидна усмивка. Свободата на медиите обикновено и в много държави е свързана с управляващите. А при нас е точно обратното - автоцензурата е на самите журналисти от самите медии. Има медии, на които всеки ден аз съм на карикатура, всеки един анализът за мен е отвратителен. Не е честно това, което някой прави със собствените си медии, след това да го приписват на нас\", коментира Борисов.", "date": "2018.11.21", "title": "Премиерът Бойко Борисов: Свободата на медиите в много държави е свързана с управляващите, а при нас е точно обратното - автоцензурата е на самите журналисти"}
{"url": "http://www.focus-news.net/news/2018/11/21/2593230/premierat-boyko-borisov-za-aets-belene-balgarskite-danakoplattsi-sa-si-kupili-dva-novi-reaktora-da-gi-izhvarlim-v-dunava-ili-da-gi-polzvame.html", "text": "Българските данъкоплатци са си купили два нови реактора – да ги изхвърлим в Дунава или да ги ползваме. Това заяви премиерът Бойко Борисов в „Шоуто на Слави“ по  бТВ  в отговор на въпрос защо проектът „Белене“ е бил подновен, след като през годините не веднъж министър-председателят е казвал, че заради проекта страната ни ще бъде ощетена с милиарди, което ще попречи доходите да се вдигнат по-бързо. „Съдът в Женева определи България да пати около 1,2 млрд. лева с лихви от около 300 хил. лева на ден, без да може да се обжалва“, обясни той. „Как да не го прекратим, след като беше така направен договорът без теми, да не се връщаме толкова назад. Съдът каза - тези два реактора Русия незабавно трябва да ги достави на България, а България е длъжна да плати. Руснаците ги докараха и седят два реактора на брега Дунава“, коментира Борисов.  \r\n„Българските данъкоплатци са си купили два реактора. Стоят на брега на Дунава. Да ги хвърлим реката? Стоят завити с найлон, така ли да стоят? Общо данъкоплатците са дали 3 млрд. лева Или да ги използваме?“, поясни той. Борисов заяви, че строежът на АЕЦ „Белене“ е бил спрян, защото е трябвало да бъдат изкарани 20 млрд. лева „Сега търсим инвеститори. Говорихме с премиерите от Балканите – Сърбия, Черна гора, Македония, да стане това Балкански проект и те да влязат с миноритарен дял, за да сглобим проект“, каза още той и добави, че очаква отговор. \r\nНа въпрос удовлетворен ли е Борисов от избора на главен прокурор в лицето на Сотир Цацаров, премиерът заяви, че не той отговаря за това, като уточни, че изборът е на ВСС.", "date": "2018.11.21", "title": "Премиерът Бойко Борисов за АЕЦ „Белене“: Българските данъкоплатци са си купили два нови реактора – да ги изхвърлим в Дунава или да ги ползваме"}
{"url": "http://www.focus-news.net/news/2018/11/21/2593231/milena-doneva-tsentar-za-vremenno-nastanyavane-blagoevgrad-osnovnite-deynosti-v-tsentara-tselyat-ogranichavaneto-na-sotsialnata-izolatsiya-v-koyato-se-namirat-litsata.html", "text": "Основните дейности в Центъра за временно настаняване в Благоевград целят ограничаването на социалната изолация, в която се намират лицата. Това каза за  Радио „Фокус“- Пирин  Милена Донева, ръководител на центъра и на социална трапезария в града. По думите й капацитетът на услугата към момента е 10 места. „Центърът за временно настаняване е услуга, която има за цел да предоставя близка до семейната грижа за лица, временно или трайно лишени от дом“, отбеляза Донева. Тя подчерта, че социалната услуга може да се ползва от един човек не повече от три месеца в една календарна година. \r\nМилена Донева уточни, че услугата е насочена към задоволяване на ежедневните потребности на бездомни хора над 18 години. „Ние предлагаме мебелирано и оборудвано спално помещение, баня и тоалетна, качествена и здравословна храна, съдействие при издаване на документи за самоличност“, заяви Донева. По думите й бездомните се насочват и им се съдейства за избиране на личен лекар, ако имат такава необходимост. „Съдействаме и за устройване с жилище, за получаване на доболнична, неотложна или спешна медицинска и стоматологична помощ“, каза Донева. Тя подчерта, че от центъра съдействат и за подготовка и подаване на документи пред Националния осигурителен институт за отпускане на пенсия. „Оказваме съдействие при намиране на работа и/или при регистрация в дирекция „Бюро по труда”, придружаване на потребителя до различни институции, свързани със защита на неговите права и др.“, допълни Донева. \r\nТя отбеляза също, че на територията на община Благоевград функционира обществена трапезария, по проекта „Осигуряване на топъл обяд“. „Основната дейност на услугата е приготвяне на топъл обяд за всеки делничен ден, представляващ разнообразно седмично меню (супа, основно ястие и половин хляб), като два или три пъти в седмицата се предлага и десерт (плод или кисело мляко)“, каза още Донева. По думите й в трапезарията се осигурява храна за 150 души от целевите групи - лица и семейства, получаващи месечно подпомагане по реда и условията  на чл. 9 от Правилника за прилагане на Закона за социалното подпомагане. „Лица с доказана липса на доходи и близки, които да се грижат за тях. Приемат се и самотно живеещи лица и семейства, получаващи минимални пенсии, скитащи и бездомни деца и възрастни, както и други граждани от уязвимите социални групи в обществото. Подадените заявления на желаещите да ползват услугата се одобряват от Дирекция „Социално подпомагане“. Социалната услуга е безплатна“, посочи Донева. \r\nЛора КАЛЧЕВА", "date": "2018.11.21", "title": "Милена Донева, Център за временно настаняване - Благоевград: Основните дейности в центъра целят ограничаването на социалната изолация, в която се намират лицата"}
{"url": "http://www.focus-news.net/news/2018/11/21/2593232/premierat-boyko-borisov-ima-golyam-risk-ot-namalyavaneto-na-darzhavnata-subsidiya-za-politicheskite-partii-no-az-moga-da-poema-angazhiment-i-shte-go-predlozha.html", "text": "Има голям риск от намаляването на държавната субсидия за политическите партии, но аз мога да поема ангажимент и ще го предложа. Това каза премиерът Бойко Борисов в „Шоуто на Слави“ по  бТВ  относно това подкрепя ли референдума на хората, които са гласували за намаляване на субсидията на партиите на 1 лв., след като за втора поредна година правителство му залага 11 лв.  \r\n„Вкарахме закона в парламента. ГЕРБ го подкрепи, не събра необходимите гласове и работим по стария закон“, обясни той. \r\nВодещият заяви, че Министерски съвет предлага бюджета, а парламентът одобрява.  По този начин правителството е можело според волята на 2,5 млн. души, които искат субсидия от 1 лв., да предложат това в бюджета. От своя страна премиерът коментира, че това е предложено и подкрепено от тях. „Тук има следния риск, ако направим такава ниска субсидия от 1 лв. парламентът и политическите партии ще попаднат веднага в ръцете на богатите хора, не казвам дори и олигарси – сигурно и в техните ръце. Това е единственият начин партиите да имат своя политически живот – семинари, обучения и всичко останало“, добави Борисов. Той уточни, че от субсидията си ГЕРБ прави непрекъснато дарения. Според него отказът от субсидия е популизъм.  „Когато вкараме партиите в такъв режим, партиите ще тръгнат през бизнеса, да не говорим за кампании, които излезе, че се финансират от социални слаби. Ставаме зависими от олигарсите“, поясни Бойко Борисов. Премиерът даде пример с президентската кампания и закона за даренията, като накрая е излязло, че социални слаби плащат, а не знаят.  \r\n\"Дали няма да ни излезе това спестяване много по-скъпо след това. Предпазвам политическите партии, особено по-малките. Дойдат ли избори всички тръгват да почват с какво ще помогнеш или искат да помогнат, по-лошото. Ама те като ти „помогнат”, след това идва и си поставя условията. Затова според мен субсидията не е голяма, но пак казвам, щом така е решено, ще го предложа, да видим какво ще стане”, коментира още премиерът. \r\nНа въпрос защо 2-3 големи фирми печелят всички обществени поръчки, има съмнения за нередности, примерно „Джи Пи груп“, а правителството си мълчи и в играта ли е то, Борисов заяви: „Въпросът е несправедлив. Към „Джи Пи груп“  има повдигнати обвинения. Спрени 14 млн. плащания. Службите разследват. Прокуратурата се занимава в момента. Има повдигнати обвинения към двама души“.", "date": "2018.11.21", "title": "Премиерът Бойко Борисов: Има голям риск от намаляването на държавната субсидия за политическите партии, но аз мога да поема ангажимент и ще го предложа"}
{"url": "http://www.focus-news.net/news/2018/11/21/2593229/direktorat-na-istoricheski-muzey-iskra-kazanlak-momchil-marinov-prez-2019-g-shte-prodalzhat-arheologicheskite-prouchvaniya-na-kasno-antichnata-i-srednovekovna-krepost-buzovo-kale.html", "text": "През 2019 година ще надградим археологическите проучвания на късно античната и средновековна крепост „Бузово кале”, южно от Казанлък, каза за  Радио „Фокус”  директорът на Исторически музей (ИМ) „Искра” - Казанлък Момчил Маринов. Той поясни, че в продължение на три последователни години там се извършват спасителни археологически проучвания на обекта, като през 2018 година, наред с редовната помощ на ИМ „Искра”, разкопките са субсидирани и от Министерство на културата. Маринов каза още, че ще се търси по-сериозно финансово осигуряване не само за конкретното археологическо проучване, а и да бъдат предприети стъпки за дългосрочна перспектива за обекта – той да бъде посещаван, макар и в много по-суров вид, предвид мащабите на крепостта: „Става въпрос вече за едно сериозно съоръжение от 17 дка”, коментира Момчил Маринов. При разкопките през 2018 година беше разкрита и втора вградена църква в южната кула на крепостта. Една от кулите е вече почти напълно разкрита и нейните значими монументални размери са видими, както и един много специфичен начин на архитектурно-строително пресъздаване.  \r\nМаринов каза също, че проучванията на крепостта ще продължат, като се придвижва и документалната част на въпроса. Ще бъде направено всичко възможно да бъде утвърден статут на крепостта на паметник на културата, като амбицията на музейната колегия и на Община Казанлък е да бъде от национално значение. \r\nСлавяна ГАЙДАРОВА", "date": "2018.11.21", "title": "Директорът на Исторически музей „Искра” - Казанлък Момчил Маринов: През 2019 г. ще продължат археологическите проучвания на късно античната и средновековна крепост „Бузово кале”"}
{"url": "http://www.focus-news.net/news/2018/11/21/2593221/premierat-boyko-borisov-s-ostavkite-si-ministrite-poeha-politicheska-otgovornost-za-intsidenta-kray-svoge-skarbim-za-zaginalite.html", "text": "Взимането на оставките им, това тримата да не са министри, е понасяне на политическа отговорност. Това каза премиерът Бойко Борисов за оставките на бившите министри Ивайло Московски, Николай Нанков и Валентин Радев заради тежката катастрофа край Своге в „Шоуто на Слави“ по  БТВ . „Скърбим и съжаляваме за загиналите“, заяви той. „Връщането на Николай Нанков като зам.-министър в МРРБ го обяснявам с това, че следващата година едно от най-важните неща е тол системата. Тя ще донесе приходи в бюджета“, посочи Бойко Борисов. „Върнах Николай Нанков като експерт, защото се занимаваше с тол системата и трябва да я довършат“, допълни той. „Да се върнеш като зам.-министър също е политическа отговорност. А Ивайло Московски и Валентин Радев се върнаха като депутати, защото такъв е законът“, обяви премиерът. „Срещнах много мощна съпротива на партията и на коалиционния ни партньор, защото тримата са доказани експерти и нямаха вина“, посочи Борисов и уточни, че съпротива е имало и за оставка на депутата от ПГ на ГЕРБ Делян Добрев. „Не винаги един партиен лидер може да надделее, когато партията застане зад някого“, коментира премиерът. „Не съм лидер, който да надделее, защото е демокрация. Преди години партията беше една, сега е друга“, каза още той.", "date": "2018.11.21", "title": "Премиерът Бойко Борисов: С оставките си министрите поеха политическа отговорност за инцидента край Своге, скърбим за загиналите"}
{"url": "http://www.focus-news.net/news/2018/11/21/2593201/chernogorskiyat-ministar-darmanovich-za-1tv-makedoniya-ne-poemame-nikakva-otgovornost-za-tranzita-na-gruevski.html", "text": "В изявление за скопския телевизионен канал  1ТВ  черногорският външен министър Сърджан Дарманович казва, че черногорските власти не са допуснали пропуски при транзитното преминаване на бившия премиер Никола Груевски през страната. В черногорската система той не е бил регистриран като лице, което не бива да преминават границата. В страната се влиза и с лична карта, а за бившия премиер от македонските власти нямало все още информация, че го издирват, така че отношението към него било като към всеки гражданин.  \r\nМинистърът на външните работи отхвърля всякаква възможност за участие на властите от Подгорица в бягството на Груевски. Той подчертава, че веднага са уведомили Скопие, нито една информация не е била скрита.  \r\nЗа ролята на унгарските дипломати при транзитното преминаване през Черна гора, Дарманович поясни, че нищо не биха могли да направят институциите в Подгорица, защото Груевски е потърсил помощ от унгарското посолство в Тирана и се движел с унгарски дипломатически автомобил.  Ивелина Ватова", "date": "2018.11.21", "title": "Черногорският министър Дарманович за 1ТВ (Македония): Не поемаме никаква отговорност за транзита на Груевски"}
{"url": "http://www.focus-news.net/news/2018/11/21/2593227/plovdiv-nad-300-portsii-kurban-sa-razdadeni-v-kv-trakiya-za-denya-na-hristiyanskoto-semeystvo.html", "text": "Над 300 порции курбан са раздаден в кв. „Тракия“ в Пловдив за Деня на християнското семейство. Това съобщиха за  Радио „Фокус“ – Пловдив  от Общината. Печената риба е раздадена на миряните след службата в храм „Св. Преображение Господне“ в кв. „Тракия“ за големия православен празник Въведение Богородично, който се чества и като Ден на християнското семейство. В присъствието на кмета на район „Тракия“ Костадин Димитров храната е била благословена от отец Ангел. \r\nВ район „Тракия“ в Пловдив вече е традиция да се раздава курбан за здраве и благоденствие на жителите. Инициативата се осъществява с подкрепата на местния бизнес.", "date": "2018.11.21", "title": "Пловдив: Над 300 порции курбан са раздадени в кв. „Тракия“ за Деня на християнското семейство"}
