{"url": "http://www.focus-news.net/news/2017/12/23/2470581/predstoyashti-mezhdunarodni-sabitiya-za-24-dekemvri-agentsiya-fokus.html", "text": "***Руският опозиционен лидер Алексей Навални ще присъства на одобрена от властите демонстрация в московския парк „Соколники“, в опит да добие позволение за участие на президентските избори в Русия, предстоящи през март 2018 година\r\n***Папа Франциск ще отслужи проповед по случай Рождество Христово\r\n***Продължават операциите по търсене и спасяване на жертвите от тропическата буря „Тембин“, причинила смъртта на най-малко 182 души в южната част на Филипините\r\n***Продължават протестите и безредиците в Иракски Кюрдистан\r\n***", "date": "2017.12.23", "title": "Предстоящи международни събития за 24 декември ( Агенция „Фокус“ )"}
{"url": "http://www.focus-news.net/news/2017/12/23/2470550/afp-pcheli-nazhiliha-brazilski-politsai-sedem-ot-tyah-sa-hospitalizirani.html", "text": "Бразилски полицаи, провеждали операция за издирването на престъпници, са станали жертва на нападение от рояк пчели, в резултат от което седем от тях са хоспитализирани, предава AFP.\r\nПолицейският екип е претърсвал горист район край ферма, в близост до град Резенде, североизточно от Рио де Жанейро, когато „са открили сандък“, съобщават местните органи на реда. „Когато го отворили ги нападнал рояк пчели, чийто кошер бил сандъка“.\r\nСедем полицаи са хоспитализирани в резултат от нападението на насекомите, като двама от тях са били освободени бързо. От петимата, които все още са в болницата, един е в интензивното отделение.\r\nСпоред информация от бразилската телевизия Globo, един от полицаите е ужилен над 300 пъти. \r\nПревод и редакция:", "date": "2017.12.23", "title": "AFP: Пчели нажилиха бразилски полицаи, седем от тях са хоспитализирани"}
{"url": "http://www.focus-news.net/news/2017/12/23/2470551/kyustendil-za-poredna-godina-zavedeniyata-v-makedoniya-i-sarbiya-sa-predpochitani-ot-kyustendiltsi-za-novogodishnata-nosht.html", "text": "За поредна година заведенията в Македония и Сърбия са предпочитани от жителите на Кюстендил за новогодишната нощ. Това каза пред Радио „Фокус” – Кюстендил Мая Андонова, експерт по организирани пътувания. По думите й заведенията и хотелите в съседните държави предлагат по-добри оферти за посрещане на новата година, а в същото време Кюстендил е съвсем близо. „Хората предпочитат да пътуват до Македония, където могат да се повеселят в една по-различна обстановка. Също така много предпочитана е Сърбия тази година”, каза Мая Андонова. По думите й цените за новогодишната вечер с транспорт и посрещане на Нова година започват от около 90 – 95 лв. С една нощувка има 150 –  170 лева и с две нощувки 215 – 260 лева.\r\nВенцеслав ИЛЧЕВ", "date": "2017.12.23", "title": "Кюстендил: За поредна година заведенията в Македония и Сърбия са предпочитани от кюстендилци за новогодишната нощ"}
{"url": "http://www.focus-news.net/news/2017/12/23/2470552/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina-gkpp-dunav-most-ruse-i-gkpp-dunav-most-vidin.html", "text": "На българо-сръбската граница  на ГКПП „Калотина“, трафикът е  интензивен на вход за леки автомобили, сочи справка на сайта на ГД „Гранична полиция“. На българо-македонската граница трафикът е нормален на всички гранични контролно-пропускателни пунктове. На българо-гръцката граница трафикът е нормален на всички гранични контролно-пропускателни пунктове. На българо-турската граница трафикът е интензивен на ГКПП „Капитан Андреево“ на изход за товарни автомобили. На българо-румънската граница на ГКПП „Дунав Мост Русе“ и ГКПП „Дунав Мост Видин“, трафикът е интензивен на вход за леки автомобили.", "date": "2017.12.23", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“, ГКПП „Дунав Мост Русе“ и ГКПП „Дунав Мост Видин“"}
{"url": "http://www.focus-news.net/news/2017/12/23/2470553/noviyat-predsedatel-na-vmro-dpmne-shte-otgovorya-na-tvardeniyata-che-shte-bada-nechiya-kukla-s-uporita-rabota.html", "text": "\"На коментарите от неназовани партийни източници, в които се твърди, че ще бъда марионетка, ще отговоря с работата си и съм убеден, че ще докажа обратното\", заяви новият лидер на ВМРО-ДПМНЕ, Кристиян Мицкоски, след избирането си за лидер на македонската партия ВМРО-ДПМНЕ, цитиран от македонската държавна агенция “Макфакс“.\r\n\"Аз съм запознат с атмосферата на този конгрес, със спекулациите и наложените теми, но такава е ситуацията в  политиката. От днес нататък ще се трудя за това, политиката да е различна. Аз съм наясно с всички съмнения в мен, които са донякъде оправдани, защото не съм носил големи държавни отговорности\", заяви Мицкоски.\r\nНовият председател на ВМРО-ДПМНЕ заяви, че няма намерение да защитава безпринципни идеи и неща, които противоречат на ценностите на партията.\r\n\"Моят политически противник е Социалдемократическия съюз на Македония(СДСМ), а не лица във ВМРО-ДПМНЕ. Ще работя за решаването на проблемите с диалога, но няма да призовавам публично вътрешния дебат да се превърне в театър, който да е от полза на опонента ни\", обясни Мицкоски.\r\nТой  подчерта, че ще се опита да наложи съвсем нов начин на функциониране на партията. „Няма да те разочаровам, обещавам ти, че ще го направя. Да направим нашата партия отново най-силната в страната, която с гордост ще доведе Македония до по-добро бъдеще\", заяви още Мицкоски пред делегатите.\r\nТой добави, че е необходимо обединяване на силите. \"Където има обединение, има победа. Ние сме тези, ВМРО-ДПМНЕ е шансът, който е необходим на Македония. ВМРО-ДПМНЕ ще спечели, ще бъде родена новата сутрин, новото утре, което ще донесе нова надежда за гражданите на Република Македония. Македония \", призова Мицкоски.\r\nОт всички 438 делегати, взели участие в съботния 16-и извънреден конгрес на партията, проведен във Валандово, гласуваха 428. 376 дадоха гласовете си за Мицкоски, а 52 гласа са невалидни.\r\nПревод и редакция:", "date": "2017.12.23", "title": "Новият председател на ВМРО-ДПМНЕ: Ще отговоря на твърденията, че ще бъда нечия кукла с упорита работа"}
{"url": "http://www.focus-news.net/news/2017/12/23/2470554/ivaylo-slavov-broker-prez-2018-godina-se-ochakva-rast-na-tsenite-na-nedvizhimite-imoti-vav-veliko-tarnovo-s-do-10-15.html", "text": "През 2018 година се очаква ръст на цените на недвижимите имоти във Велико Търново с до 10-15%. Това каза в интервю за Радио „Фокус“ – Велико Търново брокерът Ивайло Славов. Той посочи, че следващата година ще е подобна на тази. „Аз вярвам, че тази тенденция на увеличаване на броя на сделките и поскъпването на имотите ще се запази в разумни граници. Не съм сигурен какви ще бъдат нивата на цените през следващата година, но ако трябва да дам прогноза бих казал, че може би ще бъдат доста подобни на тази година и бих прогнозирал един ръст на цените сравнено с тази година от 10-15%“, посочи брокерът. Според него колкото по-скоро човек си закупи имот, на толкова по-добра стойност би го взел. „Не бих пробутвал някакви търговски трикове, за да подтиквам хората да купуват. Ако се запази обаче тази тенденция на скок на цените, естествено би било по-добре хората да купят в началото на година, но това е въпрос на нужда и на преценка. Няма да скочат двойно и тройно цените. Искрено се надявам да запазим този период на относителна политическа и икономическа стабилност. Всички финансови анализатори казват, че през следващата година лихвите ще запазят сравнително ниските си нива. Ако тези фактори се сбъднат, мисля, че предстои една доста добра година на пазара на недвижимите имоти и мога да пожелая на всички участници в него довършването на едни добри и изгодни сделки за всички“, посочи Ивайло Славов. Той препоръча всеки, на който му предстои да закупи имот, да се консултира с професионалист, тъй като пазарът е динамичен. При избързване и вземане на необмислено решение, рискува да загуби.\r\nНадежда КРЪСТЕВА", "date": "2017.12.23", "title": "Ивайло Славов, брокер: През 2018 година се очаква ръст на цените на недвижимите имоти във Велико Търново с до 10-15%"}
{"url": "http://www.focus-news.net/news/2017/12/23/2470555/nimh-prez-sledvashtoto-denonoshtie-temperaturite-shte-se-povishat-minimalnite-shte-sa-mezhdu-minus-4-i-1-maksimalnite-mezhdu-6-i-11.html", "text": "През следващото денонощие облачността ще е променлива, по-често значителна и главно през нощта в планините ще има слаби превалявания от сняг. Ще духа умерен, в Дунавската равнина и силен запад-северозападен вятър. Температурите ще се повишат: минималните ще са между минус 4° и 1°, максималните – между 6° и 11°. В нощта на Рождество Христово вятърът ще отслабне, а облачността ще намалее до предимно ясно. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков. Атмосферното налягане ще се задържи по-високо от средното за декември. \r\nНад Черноморието облачността ще е променлива, без валежи. Ще духа умерен западен вятър. Малко по-топло с максимални температури на въздуха – между 5° и 8°. Температурата на морската вода е 7-9°. Вълнението на морето ще е 2-3 бала.\r\nВ планините ще преобладава облачно и мъгливо време, и главно в часовете преди обяд на места ще прехвърча сняг. Ще духа силен, по високите и открити части и бурен вятър от север-северозапад и с него температурите ще се повишават. Максималната на височина 1200 метра ще е около 5°, на 2000 метра – около минус 1°.\r\nПрез първата половина от новата седмица ще бъде по-топло от обичайното, без валежи. В понеделник все още ще духа слаб до умерен северозападен вятър и ще бъде предимно слънчево с временни увеличения на облачността. Във вторник вятърът ще отслабне, в по-голямата част от страната и ще стихне. В планините и планинските райони ще бъде слънчево и сравнително топло. В равнинната част от страната на места ще има условия за образуване на мъгли и ниска облачност, там и дневните температури ще се задържат по-ниски. В сряда ще се появи вятър от юг-югозапад, през втората половина от деня ще се усили, повече в Източна България. От запад ще се заоблачи.", "date": "2017.12.23", "title": "НИМХ: През следващото денонощие температурите ще се повишат – минималните ще са между минус 4° и 1°, максималните – между 6° и 11°"}
{"url": "http://www.focus-news.net/news/2017/12/23/2470556/veliko-tarnovo-22-ot-horata-v-oblastta-sa-izpolzvali-globalnata-mrezha-za-vzaimodeystvie-s-darzhavnata-administratsiya-i-mestnoto-samoupravlenie.html", "text": "22.6% от лицата в област Велико Търново са използвали глобалната мрежа за взаимодействие с държавната администрация и местното самоуправление. Това сочат данните от резултатите от проведеното през 2017 година  изследване за използване на информационно-комуникационни технологии в домакинствата и от лицата, съобщи за Радио „Фокус“ – Велико Търново Валентина Генчева, експерт от Териториално статистическо бюро – Север, отдел „Статистически изследвания – Велико Търново“. Тя подчерта, че спрямо предходната година относителният дял на тези лица се увеличава с 6.8 процентни пункта.\r\nПрез 2017 година повече от половината, или 65.5%, от населението на възраст 16 – 74 навършени години в област Велико Търново използва интернет всеки ден или поне веднъж седмично. Областта се нарежда на 6-то място по регулярно използване на интернет сред 28-те области в страната. Запазва се тенденцията на растеж в регулярното използване на интернет от лицата в областта, като на база предходната година се отбелязва ръст от 8.3 проценти пункта.\r\nЖените в област Велико Търново са по-активни при редовното използване на интернет в сравнение с мъжете – съответно 66.0 и 64.9%.\r\nЗначителни са различията за редовно използващите интернет по образование. Докато 85.9% от лицата с висше образование използват редовно глобалната мрежа, то едва 47.8% от лицата с основно или по-ниско образование се възползват от възможностите, които интернет предоставя.\r\nНадежда КРЪСТЕВА", "date": "2017.12.23", "title": "Велико Търново: 22% от хората в областта са използвали глобалната мрежа за взаимодействие с държавната администрация и местното самоуправление"}
{"url": "http://www.focus-news.net/news/2017/12/23/2470557/fox-news-ot-severna-koreya-zayaviha-che-shte-nakarat-sasht-da-sazhalyavat-gorchivo-za-novata-si-strategiya-za-natsionalna-sigurnost.html", "text": "Говорител на Министерството на външните работи на Северна Корея определи Новата Стратегия за национална сигурност на САЩ, обявена от американския президент Доналд Тръмп миналата седмица, като „криминален документ“, който не представлява „нищо повече от прокламация за агресия, целяща да запази американската хватка над света“, предава американския новинарски канал Fox News.\r\n„Международната общност трябва да остане бдителна спрямо маневрите на групировката на Тръмп, целящи нахлуването и завземането на Северна Корея чрез предизвикване на ядрена война на Корейския полуостров на всяка цена. Това е в тотален разрез с твърденията им, че искат диалог“, заявиха от севернокорейското външно ведомство\r\nГоворителят бе категоричен, че: „Тъй като САЩ са насочили политиката си в сферите на дипломацията и сигурността към военното смазване на Северна Корея и размахват юмрук срещу нас, ние ще ги накараме да съжаляват за тази стратегия чрез нашите оръдия“.Агенция „Фокус“ припомня, че в новата Стратегия за национална сигурност на САЩ, обнародвана в понеделник, се казва, че САЩ трябва да се изправи срещу предизвикателствата, породени от оръжейните програми на Северна Корея. Пхенян „е управляван чрез безмилостна диктатура без оглед на човешкото достойнство“, се заявява в документа. „Вече от 25 години, тя развива ядрени оръжия и балистични ракети, в противоречие с всички ангажименти, които е поела“. Там се допълва още, че: „Днес, тези ракети и оръжия заплашват САЩ и нашите съюзници. Колкото по-дълго игнорираме заплахите, породени от държави, решени да разработват оръжия за масово поразяване, толкова по сериозни ще стават те и толкова по-малко варианти ще имаме ние“. „Ние призоваваме света да се обедини срещу режима-изгой в Северна Корея“.\r\nПревод и редакция:", "date": "2017.12.23", "title": "Fox News: От Северна Корея заявиха, че ще „накарат САЩ да съжаляват горчиво за“ новата си Стратегия за национална сигурност"}
{"url": "http://www.focus-news.net/news/2017/12/23/2470558/plovdiv-znachitelen-spad-se-otchita-pri-broya-na-bolnite-ot-virusen-hepatit-v-oblastta.html", "text": "Намалява броят на болните от вирусен хепатит в Пловдивска област. Това сочи справка на сайта на Регионалната здравна инспекция. За периода от 15-ти до 21-ви декември случаите на хепатит са общо 20, 4 от които на територията на град Пловдив. През миналия отчетен период болните са били 39, 37 от които в областта. Спад се отчита и при засегнатите от чревни инфекции. Регистрираните случаи са 15 срещу 28 през предходния отчетен период. Броят на болните от скарлатина е намалял от 19 до 14 през последната седмица. Увеличение се отчита единствено при случаите на варицела – от 73 през миналата те са достигнали до 89 през тази седмица. 72 на 10 000 души е заболеваемостта от остри респираторни заболявания в Пловдив и областта, сочат последните данни от 17 декември.", "date": "2017.12.23", "title": "Пловдив: Значителен спад се отчита при броя на болните от вирусен хепатит в областта"}
{"url": "http://www.focus-news.net/news/2017/12/23/2470559/afp-zhertvite-ot-buryata-vav-filipinite-veche-sa-182.html", "text": "Броят на жертвите от тропическата буря, бушуваща над южната част на Филипините, достигна до 182 души в събота, като 152 човека все още са с неизвестно местонахождение, предава AFP, като се позовава на информация от местната полиция.\r\nТропическата буря „Тембин“ връхлетя върху втория по големина филипински остров Минданао в петък, предизвиквайки наводнения и свлачища.\r\nМестни полицейски източници потвърдиха още няколко смъртни случая в три провинции и един град, след като спасителни екипи са извадили десетки тела от коритото на придошла река.\r\nЕдин мъж пък е убит от крокодил, докато е подсигурявал лодката си, съобщават още от полицията.\r\nПревод и редакция:", "date": "2017.12.23", "title": "AFP: Жертвите от бурята във Филипините вече са 182"}
{"url": "http://www.focus-news.net/news/2017/12/23/2470560/blagoevgrad-uchenitsite-ot-obedineno-uchilishte-sveti-paisiy-hilendarski-v-simitli-otpraznuvaha-kraya-na-kalendarnata-godina.html", "text": "Края на календарната година учениците от Обединено училище „Свети Паисий Хилендарски” отпразнуваха с много веселие и настроение. И тъй като е време за равносметка за свършената работа, днес те получиха своите грамоти и награди, заслужени в различни конкурси и състезания. Това съобщиха от пресцентъра на Община Симитли. Момичетата от отборите по футбол в две възрастови категории прославиха училището на областно ниво. Много медали и награди са спечелени и от конкурса „Чудните творения на есента”, като в него участниците са от първи до осми клас. Състезанието  по история „Моята родина” донесе на учениците един златен медал – Екатерина Кюртова от шести клас, един сребърен – Кристиян Церовски от седми клас, три бронзови – Денислав Чаушев от седми клас, Рая Змиярова  и Елица Улянова от четвърти клас. \r\nГергана Гълъбова от шести клас и Ваня Синякова от седми клас са участници в националния литературен конкурс „Копнежи по растящо творчество”. Със своите произведения те сложиха на Стената на славата в училище общо три първи награди в различни категории.\r\nС една награда е отличена Ваня, чийто текст е публикуван и на сайта на „Човешката библиотека”, които са организатори на конкурса. Две награди пък са за Гергана Гълъбова, която участва с вълшебна приказка. За поредна година учениците печелят престижни места и в състезанието „Стъпала на знанието”, организирано от Сдружение „Десет книги”. Директорът на училището Лиляна Качулска пожела на учениците и учителите топли и спокойни празници, а за следващата година постиженията и отличията на учениците да са поне три пъти повече.", "date": "2017.12.23", "title": "Благоевград: Учениците от Обединено училище „Свети Паисий Хилендарски” в Симитли отпразнуваха края на календарната година"}
{"url": "http://www.focus-news.net/news/2017/12/23/2470561/tass-karles-puchdemon-prizova-ispanskite-vlasti-da-go-dopusnat-v-stranata.html", "text": "Бившият каталунски лидер Карлес Пучдемон призова испанските власти да му позволят да се върне в страната за откриването на сесията на регионалния парламент на Каталуния, предвидено за 23 януари, за да заеме поста президент на Женералитета (автономното правителство на областта). Пучдемон направи съответстващото заявление по време на интервю пред американска медия, публикувано в събота, предава ТАСС.\r\n„Искам да се върна още сега. Това биха били добри новини за Испания“, заяви Пучдемон. Според мнението на политика, неговото възвръщане в страната за началото на сесията на каталунския парламент „би било естествено“. „Ако не ми позволят да поема длъжността си, това ще бъде сериозно нарушение на испанската демократична система“, отбеляза той. „Аз съм ръководител на регионалното правителство и ще остана такъв, ако държавата уважи изборните резултати“.Агенция „Фокус“ припомня, че в четвъртък, в Каталуния се проведоха регионални избори, на които победа одържаха политическите сили, обявяващи се за независимост на автономната област от Испания. Коалицията „Заедно за Каталуния“ на Карлес Пучдемон  получи 34 места в 135-местния парламент.\r\nНа 14 декември белгийският съд официално прекрати делото за екстрадацията на бившия каталунски лидер в Испания във връзка с анулирането на европейската заповед за неговия арест. В същото време, националната заповед за арест на каталунския политик остава в сила: с други думи, той трябва бъде арестуван незабавно, ако пресече границата на Испания.\r\nПревод и редакция:", "date": "2017.12.23", "title": "ТАСС: Карлес Пучдемон призова испанските власти да го допуснат в страната"}
{"url": "http://www.focus-news.net/news/2017/12/23/2470562/pazardzhik-obuchavat-dobrovoltsi-ot-bratsigovo-i-peshtera-po-proekt-za-preventsiya-na-pozhari.html", "text": "Сдружение „Млад природозащитник „Бесапара“ в брациговското село Бяга започва реализацията на проект за обучение на доброволци за превенция, ранно оповестяване и бързо потушаване на пожари. Това съобщи за Радио „Фокус“ – Пазарджик Петя Георгиева от неправителствената организация. Тя обясни, че проектът обхваща защитена зона „Бесапарски ридове“ и ще се реализира съвместно с Районната служба „Пожарна безопасност и защита на населението“ в Пещера. „Проектът ни носи името „Създавано от векове, умира за часове“ и предвижда обучаването на минимум 30 доброволци по 6 теми. Те вече са разработени от РЗ „Пожарна безопасност и защита на населението“ в Пещера. Срокът за реализация на проекта е 6 месеца, а стойността му е 9 061 лева“, уточни Георгиева. Тя допълни, че основна част от средствата са за обучителни и информационни материали, лични предпазни средства, монтиране на табели в пожароопасните места. „Ще получим голямо удовлетворение, ако успеем да обучим повече от 30 души. Затова всеки, който желае, може да се включи. Обучителите ще работят изцяло на доброволни начала“, каза също Георгиева.\r\nВаня НИКОЛОВА", "date": "2017.12.23", "title": "Пазарджик: Обучават доброволци от Брацигово и Пещера по проект за превенция на пожари"}
{"url": "http://www.focus-news.net/news/2017/12/23/2470563/makfaksmakedoniya-aliansat-za-albantsite-veroyatno-shte-reshi-utre-dali-shte-ostane-v-pravitelstvoto-na-sdsm.html", "text": "Централното събрание на „Алианса на албанците“ вероятно ще реши утре дали ще остане в правителството на Македония или не, предава македонската държавна агенция „Макфакс“.\r\nЦентралното събрание ще проведе своето редовно заседание в Гостивар утре, за да обсъди доклада от местните избори, както и подготовката за втория конгрес на партията.\r\nЛидерът на „Алианса на албанците“ Зиядин Села отхвърли предложението на министър-председателя от СДСМ Зоран Заев да поеме поста вицепремиер по  реформите, но не се отказа от Министерството на здравеопазването. След изборите през декември миналата година Арбен Таравари от албанската партия беше назначен за министър на здравеопазването, но креслото остана свободно, след като той спечели местните избори през октомври и стана кмет на Гостивар.\r\nПревод и редакция:", "date": "2017.12.23", "title": "„Макфакс“(Македония): Алиансът за албанците вероятно ще реши утре дали ще остане в правителството на СДСМ"}
{"url": "http://www.focus-news.net/news/2017/12/23/2470564/natovareno-dvizhenie-po-osnovnite-patishtata-v-stranata-prez-parviya-pochiven-den-obzor.html", "text": "Засилен бе трафикът в цялата страна в първия от поредицата почивни дни. Най-натоварени по-традиция бяха изходите на столицата, автомагистралите „Тракия“, „Хемус“, „Струма“ и главен път Е-79. \r\nЗа почивните дни над 100 000 автомобила напуснаха столицата. За Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев съобщи, че през съботния ден в града са регистрирани 50 леки пътнотранспортни произшествия. \r\nВ страната бе регистрирана една тежка катастрофа, при която загина 51-годишна жена. Инцидентът стана на пътя Силистра – Добрич, на 5 км след изхода на Силистра. 51- годишната жена, управлявайки лек автомобил „Мазда“ с варненска регистрация, e изпуснала един от завоите и се е блъснала в идващ насреща друг лек автомобил марка „Фолксваген“, управляван от 49 -годишен мъж. Вследствие на удара жената е починала на място, а другият водач е без сериозни наранявания.\r\nПрез деня на българо-гръцката граница трафикът бе интензивен на изход от страната. В следобедните часове на българо-сръбската граница и на българо-румънската граница движението бе натоварено  на вход за леки автомобили.", "date": "2017.12.23", "title": "Натоварено движение по основните пътищата в страната през първия почивен ден (ОБЗОР)"}
{"url": "http://www.focus-news.net/news/2017/12/23/2470367/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп подписа в петък приетия по-рано от Конгреса и Сената проект за данъчна реформа, превръщайки го в закон, съобщава американското издание The Hill. Събитието слага успешен за президента край на първата година на Тръмп в Белия дом, коментира изданието. Сред другите успехи на държавния глава беше избирането на нов главен прокурор (който в САЩ изпълнява и длъжността на министър на правосъдието – б.р.)– Нийл Горсуч, припомня вестникът. Републиканците обаче, въпреки всичките си опити, не успяха да се преборят за смяна на действащата, заложена от бившия президент Барак Обама, система в здравеопазването. Друга главна тема на дневен ред в САЩ през 2017 г. бе предполагаемата руска намеса на президентските избори от ноември 2016 г., в която са замесени и някои лица от щаба на тогава все още кандидат-президента Тръмп.\r\nИзданието припомня, че Тръмп призоваваше за реформи в данъчната система и намаляване на държавните такси още преди да заеме държавния пост. В окончателно одобрения и влизащ в сила текст на закона, се предвижда намаляване на подоходния данък за фирмите и физическите лица. \r\nВсички членове на републиканската партия се обединиха зад идеята за настоящата реформа, най-вече за да покажат, че могат все пак да управляват след фиаското им в сферата на здравеопазването, коментира изданието. Нито един от демократите не подкрепи промените, въпреки призивите от страна на Тръмп, така че законът бе приет само и благодарение на републиканското мнозинство в двете камари на американския парламент. \r\nСпоред демократите, най-облагодетелствани от закона ще са богатите корпорации и бизнесмени, какъвто всъщност е и самият Тръмп. Но републиканците смятат, че от февруари, когато законът влезе в сила, хората ще започнат да виждат положителната промяна и окажат подкрепа за Републиканската партия при опитите ѝ да въвежда реформи.    \r\n*** Членовете на Републиканската партия успяха тази седмица да одобрят бюджета без дори да разполагат със съгласието на Демократите, пише американското издание Washington Examiner, постижение, което според повечето републиканци ще даде на партията им лостове за предстоящите преговори относно бюджета в началото на следващата година. \r\n„Сега Демократите знаят, че можем да съберем нужните гласове ако се наложи“, отбеляза републиканският сенатор Бил Флоръс, като добави, че членовете на Демократическата партия „могат или да идат да си играят в гората или да седнат на масата за преговорите като възрастни“. \r\nПредишните проекти за бюджет най-често изискваха компромис между двете партии, тъй като Републиканците нямаха нужното мнозинство за да прокарат исканите от тях условия. \r\nВ петък обаче те одобриха приемане на краткосрочен бюджет само за месец януари, без да се нуждаят от компромиси с демократите. \r\nРепубликанците, които проведоха среща в мазето на Конгреса преди гласуването, стигнаха до заключението, че е по-добре да се разберат помежду си за да избегнат тежки преговори и отстъпки пред Демократите. „Имахме наистина хубава конференция и краткосрочният бюджет бе нейния център“, разкри Хал Роджърс, друг републиканец и добави „или трябваше да направим това или да приемем неща, които нежелаем да правим“. \r\n„Това е добър знак за нас“ заяви още Роджърс, който смята, че демократите трябва „да си поиграят на топка с нас, приемайки факта“.\r\n*** Японското правителство даде зелена светлина на рекордно висок бюджет за 2018 г., възлизащ на почти 98 трилиона йени (около 10 трилиона долара), като това е рекорден бюджет за шеста година подред, коментира японското издание The Japan Times. Въпреки намеренията на правителството да намали разходите, севернокорейската ядрена заплаха прави наложително поредното увеличение на бюджета на военните сили на страната (известни като Сили за самоотбрана – б.р.). \r\nВ бюджета е включено и известно увеличение на някои данъци, съобщава още изданието. \r\nВсе пак при направените високи военни разходи, които са нужни за закупуването на нови противоракетни системи, най-голям дял от одобрения проект заемат разходите за социални програми, които представляват една трета от целия бюджет. \r\nВ сравнение, военните разходи са само 5,2 трилиона йени или половин милиарда долара. Причината е, че според законодателството на Япония, военният бюджет не може да надвишава 1% от БВП на страната. \r\nСъщевременно външният дълг на Япония остава изключително висок – 1,1 квадрилиона йени, което е двойно колкото целия БВП на Япония и означава, че сред най-развитите световни икономики, японската е тази с най-висок външен дълг.\r\n*** Германският външен министър Зигмар Габриел заяви, че решението на Турция да освободи шести германски гражданин от затвора на 21 декември, дава надежда за подобряване на двустранните отношения между двете държави, пише турският всекидневник Hurriyet. \r\nВестникът цитира публикувано становище на Габриел, в което се казва: „Решения подобни на тези дават надежда, че ние можем да възстановим доверието помежду си стъпка по стъпка и успокоим двустранните отношения“. Изданието пояснява, че Габриел има предвид освободения на 21 декември Дейвид Бриш и пуснатата от ареста на 18 декември репортер и преводач Месале Толу. „След скорошните постановления на турския съд, вече шест души са освободени“ отбеляза първиият дипломат на Берлин. \r\nТолу бе обвинена в членство в терористична организация и разпространение на терористична пропаганда, заради което прекара осем месеца в затвора (от април до декември), преди да бъде освободена на 18-и този месец. Oбвинения срещу арестувания също през април Бриш така и не бяха официално повдигнати (бележка – бел.ред.). \r\nОсвобождаването на Бриш стана само две седмици след като германски съд свали обвиненията срещу група имами, които според Берлин са шпионирали в полза на Турция.   \r\n***", "date": "2017.12.23", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/23/2470368/predstoyashti-sabitiya-v-stranata-za-23-dekemvri-agentsiya-fokus.html", "text": "***\r\nОт 11.00 часа в Sofia Live Club ще започне празничният концерт „Голяма Зимна приказка“ на децата от вокална група „Мики Маус“ с участието на Лидия Ганева която през 2016 година представи страната ни в „Детската Евровизия“ с песента си „Вълшебен ден“. Голямата \"Зимна приказка\" започва в 15.00 часа.\r\n***\r\nВ 08.30 часа на долната станция на седалковия лифт „Ястребец експерес“ ще бъде открит зимният сезон.\r\n***\r\nОт 10.00 часа в Спортен комплекс „Пирин“ ще се проведе традиционният плувен турнир „Дядо Коледа“.\r\n***\r\nОт 19.00 часа в Държавна опера – Бургас ще се проведе музикално-артистичен спектакъл „Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов.\r\n***\r\nОт 11.00 часа в читалище „Искра“ ще гостува Дядо Коледа, ще бъде представен и спектакълът „Коледни сънища“. \r\n***\r\nОт 11.00 часа в салон НЧ „Искра“ Театър ВЕСЕЛ представя детски куклен спектакъл „Коледни сънища с Дядо Коледа“.\r\n*** \r\nОт 11.30 часа на Коледния базар в парк „Марно поле“ ще се проведе среща с децата „Златната ножичка“ . \r\n*** \r\nОт 18.00 часа на площад „Цар Асен I“ще бъде излъчен Аудио-визуален спектакъл „Царевград Търнов – звук и светлина“. \r\n***\r\nОт 10.30 часа на площад „Христо Ботев“ фигуристки от столичен клуб по фигурно пързаляне „Славия“ ще представят уменията си на ледената пързалка в града.\r\n*** \r\nОт 10.30 часа в НЧ „Развитие-1884“ в село Поликраище ще се проведе празничен концерт с участието на самодейни колективи „Снежна Коледа“. \r\n***\r\nОт 15.00 часа в ДГ № 2”Родолюбче”- филиал кв. „Бела вода“ ще се състои „Бъдни вечер” – представяне на зимни детски игри и занимания.\r\n***\r\nОт 17.00 часа в Общински младежки дом-Мошино ще се проведе Коледен карнавал на Спортен клуб \"Едая\".\r\n***\r\nОт 17.30 часа в Театрален салон „Георги Русев“ ще се проведе Коледен концерт на формация „Майсторите на танца“.\r\n***\r\nОт 18.30 часа в театрален салон, Обединен детски комплекс, ще се проведе Коледен концерт с участието на хип-хоп формация.\r\n***\r\nОт 11.00 часа в салона на ДКТ-Сливен ще бъде представено последното за тази година представление „Зимен празник“. \r\n***\r\nОт 16.00 часа в Оперен театър ще започне „Снежанка и седемте джуджета“- балет от Александър Йосифов по едноименната приказка на Братя Грим.\r\n***\r\nОт 11.00 часа в Държавен куклен театър „Дора Габе“ ще започне кукленият спектакъл  „Коледата е за всички“.\r\n***\r\nОт 11.00 часа в Драматично-куклен театър \"Иван Димов\" – Хасково ще се проведе  магическият спектакъл с Ненчо Илчев от „Комиците“ с участието на балет „Тангра“.", "date": "2017.12.23", "title": "Предстоящи събития в страната за 23 декември (Агенция „Фокус“)"}
{"url": "http://www.focus-news.net/news/2017/12/23/2470369/direktna-avioliniya-veche-svarzva-sofiya-i-odesa-obzor.html", "text": "В петък бе изпълнен първият редовен полет по маршрута София - Одеса - София, по който е назначен въздушният превозвач „България Ер”. Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки.\r\nЛинията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.\r\nПрез юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.\r\nВ първия полет до Одеса участваха народни представители и правителствена делегация, водена от вицепремиера Валери Симеонов.\r\nПреди първия полет вицепремиерът отбеляза, че новата линия свързва София с е град, който е центъра на българската диаспора в Украйна. По думите му в Одеса живеят 300-400 хил. истински българи и патриоти, които в продължение на два века не са забравили своя произход, раждат се и умират с очи, вперени към България. Симеонов отбеляза, че Одеса има много сериозно място в историята на България като център, към който са се стремили нашите възрожденци, но градът има значение, както в историята, така и в настоящето, тъй като ще има голямо значение за засилването на икономическите контакти между България и Украйна. Вицепрмиерът заяви, че след въздушната връзка между София и Одеса предстои изграждането и на още транспортни връзки между България и Украйна. По думите му вече е поет ангажимент за една въздушна линия, а в последствие ще се изграждат връзки и с кораби по Дунав. Другата цел е една връзка между Силистра и Измаил, отново по Дунав. \r\n\"Надявам се с новата въздушна линия София – Одеса и работодателските организации да подобрим икономическия обмен между България и Украйна\", заяви зам.-председателят на ГЕРБ Цветан Цветанов. Президент на Асоциацията на българите в Украйна Антон Киссе коментира, че новата авиолиния между София и Одеса е голямо събитие за бесарабските българи, които ще имат възможност за по-бързо и удобно пътуване до България. По думите му тя тези полети ще подпомогнат  и бизнес отношенията. По думите му има още много задачи, за които българската диаспора в Одеса има желание бъдат решени.", "date": "2017.12.23", "title": "Директна авиолиния вече свързва София и Одеса (ОБЗОР)"}
{"url": "http://www.focus-news.net/news/2017/12/23/2470370/separatistite-obyaviha-pobeda-sled-izborite-v-kataluniya-obzor.html", "text": "След преброяването на 96% от гласовете трите партии в Каталуния, подкрепящи отделянето на областта от Испания получават общо 70 места в регионалния парламент. Това са два мандата повече от необходимите 68 за формиране на мнозинство в Женералитета. Бившият каталунски лидер заяви, че резултатът е \"шамар в лицето\" на испанския министър-председател Мариано Рахой. \r\nСпоред избирателната система на Каталуния происпанските „Граждани“ получават 36 места в парламента, докато Демократичната европейска партия на Каталуния на бившия регионален лидер Карлес Пучдемон – 34. „Каталунската републиканска левица“ е на трето място с 32 мандата, Каталунските социалисти са на четвърто със 17, лявата партия „Каталуния – заедно можем“ получава осем, докато Кандидатура за народно единство и консервативната Народна партия получават по четири места всяка. Избирателната активност на регионалните избори е 81%. Очаква се сепаратистките партии Демократичната европейска партия, Каталунската републиканска левица и Кандидатурата за народно единство да формират управляваща коалиция. Партиите, които са се обявили срещу отделянето – „Гражданите“, Народната партия и социалистите заедно не могат да получат мнозинство от 68 депутатски мандата.\r\nРезултатът от изборите едва ли ще излекува раните на дълбоко разделеното общество. Според Ксавиел Доменек, председател на „Каталуния – заедно можем“, партия, която не подкрепя нито сепаратистите, нито юнионистите, „тези резултати потвърждават нуждата поляризацията да бъде превъзмогната и да започне нов период“.", "date": "2017.12.23", "title": "Сепаратистите обявиха победа след изборите в Каталуния (ОБЗОР)"}
{"url": "http://www.focus-news.net/news/2017/12/23/2470371/balgariya-poseshtenie-na-peter-babish-v-balgariya-zabrana-za-dvizhenie-na-karutsite-v-balgarskata-stolitsa-balgarskoto-posolstvo-napravi-podarak-na-nastaneni-v-bolnitsa-detsa-v-skopie-komentari-v-svetovnite-medii-agentsiya-fokus.html", "text": "България – коментари в световните медии (Посещение на Петер Бабиш в България, Забрана за движение на каруците в българската столица, българското посолство направи подарък на настанени в болница деца в Скопие)  Столицата на България планира да се отърве от често срещаната гледка на скърцащи каруци с коне по улиците, за да подобри образа си за настъпващото след Нова година председателство на страната в ЕС, предаде  AFP.\r\n„Каруците представляват сериозен риск за пътни инциденти, замърсяват и отгоре на всичко нито една европейска столица не ги позволява, освен с цел атракция“, заяви членът на Столичния общински съвет Симеон Славчев, инициирал забраната. Според настоящите регулации теглените от коне каруци са позволени единствено в покрайнините на града, но лошия контрол позволява на този тип превозни средства да са честа гледка дори и на най-натоварените централни улици.\r\n„Пълната забрана за движение в рамките на Околовръстен път ще влезе в сила. Ние също така планираме да конфискуваме не само каруците, които са сравнително лесни за произвеждане, но също така и животните“, допълни Славчев. Новите мерки трябва да влязат в сила от 1 януари 2018 г., когато България приема ротационното председателство на ЕС.\r\n*** Новоизбраният премиер на Чешката република смята да посети България и Словакия през януари 2018 г., съобщава чешкото Radio Praha.\r\nСпоред разпространената информация, визитата в Словакия е насрочена за пети януари, малко преди гласуването на вота на доверие на правителството. По-късно същия месец е насрочено посещение в България, която ще председателства ЕС през първата половина на годината.\r\nБабиш е преговарял в председателя на Европейската комисия Жан-Клон Юнкер с искане да бъде организирана среща с новия австрийски канцлер Себастиан Курц, тъй като Виена ще поеме европедседателството през втората половина на 2018 г.\r\n*** Българското посолство в Македония направи подарък в петък на всички деца, лекуващи се в болница за белодробни изследвания, разположена в Скопие, съобщава Македонската информационна агенция. Българският посланик в Македония Иван Петков и Зорица Заева, съпруга на македонския премиер Зоран Заев, са раздали лично подаръците на децата, като са им пожелали бързо оздравяване и весели коледни и новогодишни празници.\r\nНе се споменава какви са били подаръците или броят на малките пациенти.\r\n***", "date": "2017.12.23", "title": "България – посещение на Петер Бабиш в България, забрана за движение на каруците в българската столица, българското посолство направи подарък на настанени в болница деца в Скопие (Коментари в световните медии Агенция \"Фокус\")"}
{"url": "http://www.focus-news.net/news/2017/12/23/2470372/mahmud-abbas-otnovo-othvarli-rolyata-na-sasht-kato-posrednik-v-izraelo-palestinskiya-konflikt-obzor.html", "text": "Президентът на Палестинската автономия Махмуд Аббас бе на посещение в Париж в петък, 22 декември, където по време на обща пресконференция с френския си колега Еманюел Макрон, Аббас отново изрази съмнение в способностите на САЩ да бъдат посредник в преговорите между Израел и палестинците. По думите на Аббас, САЩ вече не са „справедлив посредник в мирните преговори“ между Израел и Автономията, и палестинците няма да приемат мирни планове, предлагани от Вашингтон. Според информация, съобщена от френския телевизионен канал France 24, президентът е призовал Макрон и Европейския съюз да засилят ролята си в решаването на конфликта. От своя страна френският президент не взе страна, но заяви, че „решението на конфликта е в ръцете на израелците и палестинците“. Макрон също така изрази мнението си, че  „САЩ са се изолирали сами“ след решението на американския държавен глава Доналд Тръмп да признае Ерусалим за столица на Израел, обявено на шести декември.\r\n„Американците се самоизолираха и аз се опитвам да не направя същото“ заяви Макрон по време на съвместната пресконференция, като обаче изключи възможността да признае палестинската държава в краткосрочен план.", "date": "2017.12.23", "title": "Махмуд Аббас отново отхвърли ролята на САЩ като посредник в израело-палестинския конфликт (ОБЗОР)"}
{"url": "http://www.focus-news.net/news/2017/12/23/2470373/otnosheniyata-mezhdu-velikobritaniya-i-rusiya-ne-sa-lesni-no-resheniya-se-tarsyat-i-dopirni-tochki-ima-obzor.html", "text": "Британският министър на външните работи Борис Джонсън се срещна в Москва със своя руски колега Сергей Лавров. Това е първото посещение на британски външен министър в Русия за последните пет години и се провежда докато двустранните отношения между двете държави са на най-ниското си равнище от края на Студената война.  Нито една от двете страни не очаква пробив в обтегнатите двустранни отношения, които не са се подобрили от 2006 г., когато в Лондон бива убит Александър Литвиненко.\r\nВеликобритания  критикува  Русия за анексирането на Крим и за дейността ѝ в Западните балкани. По време на срещата Лавров призова тези въпроси да не се решават с публични изказвания \"пред микрофона, а очи в очи\". Джонсън заяви, че страната му може да отговори на Русия реципрочно спрямо нейните предполагаеми кибератаки. „ Той изрази мнение, че отношенията с Русия „от отдавна не са били толкова лоши“ , че страната „действа в пряк разрез със Запада“ и е заела враждебни позиции спрямо британските интереси.\r\nСъщевременно двамата министри намериха и сфери, където страните им могат да си сътрудничат.  „Смятам, че ние можем да открием възможности за сътрудничество по въпросите, където според мен има сериозни общи интереси“, заяви Джонсън. „Това са например Иран и нуждата да се запази сключеното с него ядрено споразумение, необходимостта да не се допуска създаването на ядрено оръжие в Северна Корея и разбира се – постигането на прогрес относно бъдещето на сирийския народ“, допълни той. Той допълни, че страната му и Русия ще продължат да си сътрудничат срещу тероризма и, че техните специални служби трябва да координират действията си.\r\nНа свой ред Лавров заяви, че Москва и Лондон се нуждаят един от друг, но отношенията трябва да се градят на равноправие. „Въпреки различните позиции по редица въпроси, ни е необходимо да си сътрудничим“, допълни той. Министърът изрази надежда, че срещата му с Джонсън ще позволи да се подобрят двустранните отношения.", "date": "2017.12.23", "title": "Отношенията между Великобритания и Русия \"не са лесни\", но решения се търсят и допирни точки има (ОБЗОР)"}
{"url": "http://www.focus-news.net/news/2017/12/23/2470374/vladimir-putin-provede-zaklyuchitelna-za-godinata-sreshta-s-visshi-voenni-ot-ministerstvoto-na-otbranata-obzor.html", "text": "В петък, 22 декември, руският държавен глава Владимир Путин проведе заключителна среща с висши военни от министерството на отбраната на страната. Президентът направи обръщение по време на откриването на разговорите, в която за първи път направи коментар на обявената по-рано тази седмица нова стратегия за национална отбрана на САЩ.\r\n„САЩ наскоро изложиха своята отбранителна стратегия. На дипломатически език, може да се каже, че тя носи настъпателен характер, а ако се премине на военен език – агресивен“, заяви руският президент. „Ние трябва да отчитаме това в своята практическа работа“, нареди той по време на заседание в Министерството на отбраната на Русия.\r\n„Използваните от САЩ ракети-мишени за тестиране на системите за противоракетна отбрана по своята характеристика са идентични с балистични ракети със среден и малък обхват. Тяхното производство в САЩ може да свидетелства за разработката на забранени технологии според  Договора за ликвидиране на ракетите със среден обсег на действие“, допълни Путин.  „Те постоянно говорят за някакви нарушения от наша страна, а сами последователно правят така“, убеден е президентът.\r\nДържавният глава отбеляза също така, че Русия трябва да бъде сред водещите страни, що се отнася до изграждането на ново поколение военни сили. По думите на Путин, „Русия трябва да бъде сред водещите държави, а в някои области и абсолютен лидер, когато става въпрос за изграждането на армия от ново поколение“. Според него, това е нужно за да „подсигурим нашия суверенитет“.\r\nВ рамките на срещата бе приет годишния бюджет за 2018 на руското министерство на обраната, който се равнява на 46 млрд. долара. Завеждащият ведомството Сергей Шойгу сравни сумата с отделената за американския Пентагон сума, която се равнява на 700 млрд. долара. По думите на Шойгу, главната част от сумата ще бъде използвана за частично превъоръжаване на руската армия, като това включва въвеждането в употреба на почти 200 безпилотни летателни апарати, известен брой бойни кораби и над 2000 нови машини за нуждите на сухопътните сили.\r\nМинистърът също така докладва за успешното изтегляне на руските военните от Сирия. Обръщайки се към Путин, Шойгу заяви: „„Вашата заповед за изтеглянето на руските войски от Сирийската арабска република бе изпълнена“ отбеляза Шойгу, като добави „авиационните части, специалистите от Международния противоминен център, войници и военни лекари, полицейският военен батальон и личния състав на Силите за извършване на специални операции, се завърнаха в Русия“. Според Шойгу,36 самолета и четири хеликоптера са настанени в основните им постоянни бази. Шест бомбардировача Ту-22 също са се завърнали в родината си, както и 157 броя на сухопътна военна техника.\r\nМинистърът на отбраната завърши доклада си с информацията, че три батальона военна полиция са останали в двете бази в Латакия.", "date": "2017.12.23", "title": "Владимир Путин проведе заключителна за годината среща с висши военни от министерството на отбраната (ОБЗОР)"}
{"url": "http://www.focus-news.net/news/2017/12/23/2470375/slovoto-na-ahmed-dogan-i-posledvalite-reaktsii-obzor.html", "text": "Моята преценка е, че няма такава политическа сила от опозицията, която може да поеме отговорността за управление на страната към днешна дата. Това заяви в словото си пред политическия елит на ДПС почетният председател на Движението Ахмед Доган. По думите му, ако целта на готвения вот на недоверие срещу правителството е: „стани да седна“, не си заслужава усилието да подложим на изпитание общия ни дом. Според него дълг на гражданското общество и на всички политически сили е да гарантират сигурността и стабилността на държавата. „Всеки от нас е наясно, че всяко управление си има проблеми, унаследени от предишни правителства или създадени от актуално управляващите. Разбира се, те трябва да бъдат коригирани чрез опозиционни политики. В крайна сметка в това се състои и смисълът на политическия плурализъм във всяка демократична държава“, коментира още Доган. По думите му големият проблем на правителството на Борисов е коалиционната му политика и по-конкретно включването на отявлени националисти в кабинета. „Дори и това не е най-големият грях, защото Обединените патриоти имаха шанса да покажат и докажат консолидирана социална отговорност към националните интереси в контекста на общоевропейските политики. Но тъкмо такава значима цел не се постига с Езика на омразата и агресията, с Език, който възпроизвежда разделение и противопоставяне“, заяви почетният председател на ДПС. Той обърна внимание, че страната е изправена пред много сериозно предизвикателство - Председателството на Съвета на ЕС. „България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически език“, отбеляза още Доган.\r\nИзявлението му предизвика реакции, както от страна на управляващите, така и на опозицията.\r\nПремиерът Бойко Борисов се съгласи с твърдението, че сегашното управление няма алтернатива. \"Доган е един мъдър човек. 27 години е в управлението и сам разбира какво би станало, ако допуснем, че вотът успее\", добави премиерът.\r\nСпоред заместник-председателя на ПП ГЕРБ Цветан Цветанов Ахмед Доган е прав, че вотът на недоверие означава „стани, за да седна“. По думите на Цветанов в момента няма предпоставка за предсрочни парламентарни избори и това го казват дори и представители от БСП, които не желаят да са публични. „Много са гласуванията в българския парламент, в които различните политически сили, които по принцип спорят, имат еднакви гласове, но това не значи, че има отстъпление. Речта на Доган малко се различава от позицията на парламентарната му група, но какво ще стане ще видим с политическите действия. Те заявиха, че ще има вот на недоверие и г-н Доган тук е изключително прав, че това означава „стани, за да седна“ - това е единственият мотив на БСП“, каза Цветанов.\r\nВоенният министър и лидер на ВМРО Красимир Каракачанов също се съгласи с мнението, че сегашното управление няма алтернатива към момента. По думите му фактът, че почетният лидер на ДПС Ахмед Доган декларира, че правителството няма алтернатива, показва, че в партията, която най-крайно ги критикува, има умни хора, които мислят правилно. \"Обединени патриоти\" не са обсъждали вариант за излизане от правителството“, каза той по повод коментара на Доган за коалиционната политика на кабинета „Борисов 3“. „През този мандат няма как \"Обединени патриоти\" да се коалират с ДПС. Това не е разглеждано нито при нас, нито съвместно с ГЕРБ“, каза още Каракачанов.\r\nПредседателят на БСП Корнелия Нинова заяви от своя страна, че Бойко Борисов е помоли Доган за помощ и я е получил, но вот на недоверие ще има. В своя позиция тя очерта три извода от обръщението на почетния председател на ДПС. По думите ѝ премиерът се е притеснил от напрежението в страната, вота на недоверие за корупция и разнобоя с патриотите и помолил Ахмед Доган за помощ. „И я получи. Доган подкрепя Борисов“, посочи Нинова. „За почетния председател на ДПС патриотите в управлението са грешка. Разбирайте в подтекст: „махни ги и ние ще те подкрепим”. Тоест, няма нужда от нови избори, има нужда от смяна в правителството на едните с другите“, отчете още тя. „Всички да пазим стабилността”, но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство“, коментира още лидерът на БСП, като подчерта, че от партията не са съгласни с това и искат промяна на модела на управление, а не просто смяна на патриотите с ДПС в правителството. „Вот на недоверие ще има. Очевидно оставаме единствената опозиция и алтернатива. Хората да избират. Техният глас ще реши”, каза още Корнелия Нинова.", "date": "2017.12.23", "title": "Словото на Ахмед Доган и последвалите реакции (ОБЗОР)"}
{"url": "http://www.focus-news.net/news/2017/12/23/2470376/proverki-na-stolichna-obshtina-otkriha-narusheniya-v-detska-gradina-164-zornitsa-v-gorna-banya-obzor.html", "text": "В детска градина 164 \"Зорница“ в Горна баня системно са събирани пари и са подписвани незаконни декларации. Това съобщи на пресконференция зам.-кметът на София с направление „Култура, образование, спорт и превенция на зависимости“ доц. д-р Тодор Чобанов във връзка с проверките на детската градина, извършени по жалби от нейни служители и сигнали от граждани. По думите на зам.-кмета се проверява и твърдението на директорката Мариана Иванова, че ѝ е оказван натиск за приемане на деца, за които родителите са плащали парични суми „на по-високо ниво“. Според Иванова, която в последствие бе уволнена, на подобен натиск са подложени директорите на всички общински градини в София. Във връзка с това зам.-кметът Чобанов отбеляза: „Тя си позволи да отправи едни безпрецедентни твърдения в публичното пространство. Длъжни сме да проверим доколко са верни тези твърдения и имат ли потвърждение“. По думите на Чобанов четири пъти на „Московска“ 33 лично е приемал групи от родители от Горна баня, които са съобщавали за различни проблеми. Той даде примери за системно събиране на пари на ръка без документи, както и подписване на декларации за това, че родителите носят отговорност за децата си в часовете, когато са в детската градина и са поверени на директора и на персонала. „Проверихме твърденията и до днес нямаме никакво обяснение къде са изчезнали едни 3080 лева, които са събрани на ръка от родителите за спортна дейност по плуване. Родителите са подписали незаконни декларации, че ще носят отговорност за децата в тези часове“, посочи той. Чобанов обясни, че се проучват и други твърдения за дейности, за които са събрани пари на ръка и не са изпълнени задължителните изисквания за публичен конкурс. „Не всички имат еднакви финансови възможности, със сълзи на очи родители дойдоха на „Московска“ и казаха, че са платили повече пари за плуването, отколкото за детската градина и не им е издаден никакъв документ“, заяви той. „От гледна точка на водене на документация това е най-сериозния случай в историята на столичните детски градини с най-различни нарушения“, подчерта зам.-кметът. Той коментира изказванията на бившия директор на детската градина Мариана Иванова така: „Ако един директор е отговорен и спазва законите на страната, още при първия случай, когато някой за нещо му е оказвал натиск, е трябвало да дойде на „Московска“, за да съобщи писмено и устно“. „Трябвало е да отиде в Прокуратурата и МВР и да съобщи. Това е отговорното поведение на един директор“, каза още Тодор Чобанов.", "date": "2017.12.23", "title": "Проверки на Столична община откриха нарушения в детска градина 164 \"Зорница“ в Горна баня (ОБЗОР)"}
{"url": "http://www.focus-news.net/news/2017/12/23/2470377/nad-2-mln-vinetki-za-2018-g-veche-sa-v-prodazhba-obzor.html", "text": "Винетните стикери за 2018 г. вече са в продажба. азпространителската мрежа е заредена с над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр. Това обяви на пресконференция председателят на Управителния съвет на Агенция „Пътна инфраструктура“ инж. Дончо Атанасов, който обърна внимание, че защитата на новите винетки е уникална. Новост през 2018 г. е, че с 2 лв. се увеличава цената на еднодневния стикер за тежкотоварни автомобили, като очакваните приходи от това повишение са в размер на 3 млн. лв. През 2018 г. се въвежда и нов тримесечен стикер за леки автомобили, чиято цена е в размер на 54 лв. Според инж. Атанасов тази винетка ще бъде полезна за хората, идващи на дългосрочна почивка в България и за чуждите граждани, които посещават страната ни.\r\nПредседателят на УС на АПИ отчете, че през 2017 г. се очаква да бъдат реализирани приходи от продажба на винетки в размер от 348 млн. лв. до 350 млн. лв., като коментира, че постъпленията за тази година са с увеличение между 10 и 20 %. По думите му, освен по-високите приходи през 2017 г., хубавото през годината е и намалението на бракуваните винетки и липсата на фалшиви.\r\nВ рамките на пресконференцията инж. Дончо Атанасов разкри, че амбицията на АПИ е в рамките на 2018 г. ТОЛ системата да започне да функционира, а основният приоритет през следващата година ще бъде стартът на реалното строителство на АМ „Хемус“. Стана ясно също и, че в последния почивен ден по празниците АПИ ще осигури реверсивно движение в прохода „Владая“ от пътен възел \"Даскалово\" до \"Рударци\".\r\nДеница КИТАНОВА", "date": "2017.12.23", "title": "Над 2 млн. винетки за 2018 г. вече са в продажба (ОБЗОР)"}
{"url": "http://www.focus-news.net/news/2017/12/23/2470378/savetat-za-sigurnost-vavede-novi-sanktsii-sreshtu-severna-koreya-obzor.html", "text": "В петък, 22 декември, Съветът за сигурност на ООН въведе нови икономически санкции срещу Северна Корея, което е трети пакет с рестрикции срещу пхенянския режим одобрен в рамките на тази година. По време на извънредното заседание на Общото събрание на ООН, проведено в четвъртък, 21 декември, което бе белязано от резолюцията осъждаща американското признаване на Ерусалим за израелска столица, постоянният представител на САЩ успя междувременно да предложи проекторезолюция за нови санкции срещу Северна Корея.\r\nСлухове за нови рестрикции се появиха още седмица преди провеждането на извънредното заседание на Общото събрание, когато по данни на Reuters, американски официални лица са провели преговори с Китай по въпроса. Според изявление на американски официални лица направени по-рано, Пекин държи ключа към решаването на севернокорейската криза.\r\nПоказателно е, че сочените за половинчати съюзници на Пхенян Русия и Китай подкрепиха гласуваната в петък резолюция, която бе приета единодушно от всички членове на Съвета за сигурност на ООН. Според постановленията на новите санкции, 90% от износа на нефт и нефтени продукти за Пхенян ще бъде прекратен, тъй като това е една от суровините с изключително важно значение за развитието на ядрената и ракетна програма на страната. Също така всички севернокорейски граждани, работещи извън родината си ще трябва да бъдат репатрирани обратно, тъй като според САЩ, те осигуряват немалка част от финансирането на режима в родната си държава.", "date": "2017.12.23", "title": "Съветът за сигурност въведе нови санкции срещу Северна Корея (ОБЗОР)"}
{"url": "http://www.focus-news.net/news/2017/12/23/2470379/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са предимно сухи, на места влажни, а по усойните и планински райони – частично заледени и обработени. Намалена видимост поради мъгла до 150 м има в област Търговище.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.23", "title": "Актуална пътна обстановка"}
{"url": "http://www.focus-news.net/news/2017/12/23/2470380/predstoyashti-mezhdunarodni-sabitiya-za-23-dekemvri-agentsiya-fokus.html", "text": "Проследяване на ситуацията, след като каталунските сепаратистки партии обявиха победа на изборите в региона. \r\n*** Руският президент Владимир Путин и премиерът Дмитрий Медведев ще участват в годишния конгрес на партията „Единна Русия“.\r\n*** Втори и последен ден от посещението на френския президент Еманюел Макрон в Нигер.\r\n*** Очаква се иракските кюрди да организират нов протест за шести пореден ден, заради корупция сред управляващите кръгове. \r\n***", "date": "2017.12.23", "title": "Предстоящи международни събития за 23 декември (Агенция \"Фокус\")"}
{"url": "http://www.focus-news.net/news/2017/12/23/2470381/predstoyashti-sabitiya-v-stranata-za-23-dekemvri-agentsiya-fokus.html", "text": "***\r\nОт 11.00 часа в Sofia Live Club ще започне празничният концерт „Голяма Зимна приказка“ на децата от вокална група „Мики Маус“ с участието на Лидия Ганева която през 2016 година представи страната ни в „Детската Евровизия“ с песента си „Вълшебен ден“. Голямата \"Зимна приказка\" започва в 15.00 часа.\r\n***\r\nВ 08.30 часа на долната станция на седалковия лифт „Ястребец експерес“ ще бъде открит зимният сезон.\r\n***\r\nОт 10.00 часа в Спортен комплекс „Пирин“ ще се проведе традиционният плувен турнир „Дядо Коледа“.\r\n***\r\nОт 19.00 часа в Държавна опера – Бургас ще се проведе музикално-артистичен спектакъл „Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов.\r\n***\r\nОт 11.00 часа в читалище „Искра“ ще гостува Дядо Коледа, ще бъде представен и спектакълът „Коледни сънища“. \r\n***\r\nОт 11.00 часа в салон НЧ „Искра“ Театър ВЕСЕЛ представя детски куклен спектакъл „Коледни сънища с Дядо Коледа“.\r\n*** \r\nОт 11.30 часа на Коледния базар в парк „Марно поле“ ще се проведе среща с децата „Златната ножичка“. \r\n*** \r\nОт 18.00 часа на площад „Цар Асен I“ ще бъде излъчен Аудио-визуален спектакъл „Царевград Търнов – звук и светлина“. \r\n***\r\nОт 10.30 часа на площад „Христо Ботев“ фигуристки от столичен клуб по фигурно пързаляне „Славия“ ще представят уменията си на ледената пързалка в града.\r\n*** \r\nОт 10.30 часа в НЧ „Развитие-1884“ в село Поликраище ще се проведе празничен концерт с участието на самодейни колективи „Снежна Коледа“. \r\n***\r\nОт 15.00 часа в ДГ №2 ”Родолюбче” - филиал кв. „Бела вода“ ще се състои „Бъдни вечер” – представяне на зимни детски игри и занимания.\r\n***\r\nОт 17.00 часа в Общински младежки дом - Мошино ще се проведе Коледен карнавал на Спортен клуб \"Едая\".\r\n***\r\nОт 17.30 часа в Театрален салон „Георги Русев“ ще се проведе Коледен концерт на формация „Майсторите на танца“.\r\n***\r\nОт 18.30 часа в театралния салон на Обединен детски комплекс ще се проведе Коледен концерт с участието на хип-хоп формация.\r\n***\r\nОт 11.00 часа в салона на ДКТ - Сливен ще бъде представено последното за тази година представление „Зимен празник“. \r\n***\r\nОт 16.00 часа в Оперен театър ще започне „Снежанка и седемте джуджета“ - балет от Александър Йосифов по едноименната приказка на Братя Грим.\r\n***\r\nОт 11.00 часа в Държавен куклен театър „Дора Габе“ ще започне кукленият спектакъл  „Коледата е за всички“.\r\n***\r\nОт 11.00 часа в Драматично-куклен театър \"Иван Димов\" – Хасково ще се проведе  магическият спектакъл с Ненчо Илчев от „Комиците“ с участието на балет „Тангра“.", "date": "2017.12.23", "title": "Предстоящи събития в страната за 23 декември (Агенция „Фокус“)"}
{"url": "http://www.focus-news.net/news/2017/12/23/2470382/nimh-dnes-oblachnostta-shte-e-razkasana-snyag-shte-prevalyava-glavno-v-planinskite-rayoni.html", "text": "Днес над по-голямата част от страната облачността ще е разкъсана. През деня, главно в планинските райони ще превали слаб сняг. Ще духа слаб до умерен вятър от запад-северозапад. Максималните температури ще са предимно между 0° и 5°, за София около 1°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане ще остане по-високо от средното за декември.  \r\nПо Черноморието облачността ще е разкъсана. Ще духа умерен северозападен вятър. Максимални температури на въздуха: 3-5°. Температурата на морската вода е 9°-10°. Вълнението на морето ще бъде 1-2 бала.  \r\nВ планините ще бъде ветровито. Ще духа силен до бурен вятър от север-северозапад. Облачността ще е значителна и на места ще превали слаб сняг. Максималната температура на височина 1200 метра ще е около минус 1°, на 2000 метра – около минус 6°.", "date": "2017.12.23", "title": "НИМХ: Днес облачността ще е разкъсана, сняг ще превалява главно в планинските райони"}
{"url": "http://www.focus-news.net/news/2017/12/23/2470383/donald-tramp-za-severna-koreya-svetat-iska-mir-ne-smart.html", "text": "Държавният глава на САЩ Доналд Тръмп приветства налагането на нови санкции срещу Северна Корея заради ядрената й програма, уверявайки, че международната общност се стреми към постигането на мирни отношения с изолираната комунистическа държава, предава AFP.\r\n„Съветът за сигурност на ООН гласува с 15 гласа „за“ в полза на допълнителни санкции за Северна Корея. Светът иска мир, а не смърт!\", написа Тръмп в социалната мрежа „Туитър“. Тереза Герова", "date": "2017.12.23", "title": "Доналд Тръмп за Северна Корея: Светът иска мир, не смърт"}
{"url": "http://www.focus-news.net/news/2017/12/23/2470384/kakvo-se-sluchi-v-noshtta-sreshtu-23-dekemvri-agentsiya-fokus.html", "text": "Полицията в Бон евакуира коледен базар заради подозрителен пакет.\r\n*** Държавният глава на САЩ Доналд Тръмп приветства налагането на нови санкции срещу Северна Корея, уверявайки, че „светът иска мир, не смърт“.\r\n*** Броят на жертвите на тропическата буря във Филипините достигна до 30 души.\r\n*** В Мексико 2017 година бе обявена за най-смъртоносната за последните две десетилетия.\r\n*** САЩ приеха решение за доставка на отбранително оръжие на Украйна.\r\n***", "date": "2017.12.23", "title": "Какво се случи в нощта срещу 23 декември (Агенция „Фокус“)"}
{"url": "http://www.focus-news.net/news/2017/12/23/2470385/afp-nastoyashtata-godina-be-obyavena-za-nay-smartonosna-v-meksiko-za-poslednite-dve-desetiletiya.html", "text": "В периода януари-ноември в Мексико са извършени 23 101 убийства – рекорден брой, който превръща настоящата година в най-смъртоносната за латиноамериканската страна за последните две десетилетия, предава AFP.\r\nРавнищата на убийствата в страната се увеличиха значително от 2006 г. насам, след като правителството започна спорна военна офанзира срещу организираната престъпност. Тереза Герова", "date": "2017.12.23", "title": "AFP: Настоящата година бе обявена за най-смъртоносна в Мексико за последните две десетилетия"}
{"url": "http://www.focus-news.net/news/2017/12/23/2470386/balgarskata-pravoslavna-tsarkva-pochita-pametta-na-prepodobni-naum-ohridski.html", "text": "Днес Българската православна църква чества успението на преподобни Наум Охридски. По този повод днес от 9.00 часа ще започне архиерейска света Литургия, предаде репортер на Агенция \"Фокус\". Край езерото в столичния квартал „Дружба“ е единственият енорийски храм, посветен на охридския чудотворец.\r\nС благословението на Негово Светейшество Софийския митрополит и Български патриарх Неофит, архиерейската св. Литургия ще бъде оглавена от Негово Преосвещество Мелнишкия епископ Герасим – главен секретар на Св. Синод на Българската православна църква. Начало на св. Литургия е в 9.00 часа. \r\nНикола ПЕТКОВ", "date": "2017.12.23", "title": "Българската православна църква почита паметта на преподобни Наум Охридски"}
{"url": "http://www.focus-news.net/news/2017/12/23/2470387/apa-dvanadeset-dushi-sa-postradali-pri-vlakovata-katastrofa-v-avstriya.html", "text": "Дванадесет души са пострадали при сблъсъка между два влака край гара Критцендорф в близост до австрийската столица Виена, предава информационната агенция APA.\r\nИнцидентът се случил във вечерните часове на петък. Съгласно разпространените данни, четирима от пострадалите са получили тежки наранявания, като един от тях е транспортиран с хеликоптер до болница във Виена. \r\nПредварителните оценки показват, че най-вероятно човешка грешка е станала причина за произшествието.  Тереза Герова", "date": "2017.12.23", "title": "APA: Дванадесет души са пострадали при влаковата катастрофа в Австрия"}
{"url": "http://www.focus-news.net/news/2017/12/23/2470388/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kulata.html", "text": "На българо-турската граница, на ГКПП \"Капитан Андреево\", трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-гръцката граница на ГКПП \"Кулата\" трафикът е интензивен за товарни автомобили на изход. На българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.\r\nОт 11 декември 2017 на ГКПП \"Кулата\" поради ремонтни дейности гръцките власти са затворили за движение крайно дясно трасе (за товарни автомобили) за излизане от Република България. Ремонтът ще продължи няколко дни.", "date": "2017.12.23", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Кулата\""}
{"url": "http://www.focus-news.net/news/2017/12/23/2470389/tanjug-aleksandar-vuchich-namekna-che-nyama-da-se-kandidatira-za-vtori-prezidentski-mandat.html", "text": "Държавният глава на Сърбия Александър Вучич планира да изпълни докрай необходимата „работа“ за присъединяването на страната към Европейския съюз до приключването на мандата му през 2022 г., намеквайки, че след този период най-вероятно няма да се кандидатира отново за президентския пост, предава информационната агенция Tanjug.\r\nСъответните коментари Вучич направи в интервю за Bloomberg. В него президентът подчерта, че до началото на април ще направи конкретни предложения за разрешаване на въпроса с Косово. Тереза Герова", "date": "2017.12.23", "title": "Tanjug: Александър Вучич намекна, че няма да се кандидатира за втори президентски мандат"}
{"url": "http://www.focus-news.net/news/2017/12/23/2470390/tsgm-parkiraneto-v-sofiya-shte-bade-bezplatno-po-vreme-na-kolednite-praznitsi-sinya-i-zelena-zona-shte-rabotyat-na-28-i-29-dekemvri.html", "text": "В 8 от предпразничните и празнични дни около Коледа и Нова година, в София ще се паркира безплатно в „Синя“ и „Зелена“ зона, съобщиха от пресцентъра на „Център за градска мобилност\" ЕАД. \r\nЖителите и гостите на столицата могат да ползват безплатно зоните на 23, 25, 26, 27 и 30 декември 2017 г., както и на 1 януари 2018 г. В списъка на дните се включват още 24 декември и 31 декември, които са неделни дни и тогава зоните за почасово платено паркиране „Синя\" и „Зелена\" (по принцип) не работят.", "date": "2017.12.23", "title": "ЦГМ: Паркирането в София ще бъде безплатно по време на коледните празници, \"Синя\" и \"Зелена\" зона ще работят на 28 и 29 декември"}
{"url": "http://www.focus-news.net/news/2017/12/23/2470391/bild-politsiyata-v-bon-evakuira-koleden-bazar-zaradi-podozritelen-mazh.html", "text": "Полицията в германския град Бон, федерална провинция Северен Рейн-Вестфалия, евакуира коледен базар заради подозрителен мъж, съобщава изданието BILD.\r\nДо крайната мярка се е стигнало, след като граждани са забелязали мъжа да поставя пакети с неизвестно съдържание в няколко близко разположени пощенски кутии. Той е има качулка на главата си е носил ръкавици за еднократна употреба, разказва пред редакцията на вестник очевидец на събитието. \r\nСлед като полицията е пристигнала на място е взела решение за отцепване на периметъра. Посетителите са били помолени да напуснат района, след което е извършена проверка с робот за наличието на взривни вещества. Такива обаче не са открити, уточняват от редакцията. Тереза Герова", "date": "2017.12.23", "title": "BILD: Полицията в Бон евакуира коледен базар заради подозрителен мъж"}
{"url": "http://www.focus-news.net/news/2017/12/23/2470392/denyat-23-dekemvri-v-balgarskata-istoriya.html", "text": "На 23 декември 1876 г. в Цариград се свиква Цариградската конференция (23 декември 1876 г. – 20 януари 1877 г.). договаря относно политическото устройство на българските земи и на Босна и Херцеговина. През 1887 г. от Турция с гръцкия кораб \"Георгиос\" навлиза четата на капитаните Николай Набоков и Петър Боянов (тя включва 38 черногорци и 9 българи), подготвена от русофилската емиграция в Цариград с руски средства, за да вдигне въстание срещу русофобското регентство на Стефан Стамболов, Петко Каравелов и Сава Муткуров. \r\nПрез 1933 г. завършва Лайпцигският процес. Той започва на 21 септември. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства.\r\n2009 г:\r\nСлужебният премиер на Република България Марин Райков е упълномощен от правителството да подпише спогодбата за откриването на граничния пункт Златоград - Ксанти с Гърция\r\n2005 г:\r\nИзлъчено e последното предаване на радио BBC на български език.\r\n2001 г:\r\nВ памет на загиналите на 21 декември с.г. 7 деца вследствие от смачкване и задушаване от тълпата в дискотека „Индиго“ в България е обявен национален траур.\r\n1999 г:\r\nНа Панайотис Каракасис, извънреден и пълномощен посланик на Република Гърция в Република България е връчен орден „Стара планина” първа степен.\r\n1999 г:\r\nПоради несъгласия между бившите либерали и демократи в новата Либерално-демократическа партия през 1999 година мнозинството от бившите либерали се отцепват и на 23 декември 1999 година възстановяват ЛП.\r\n1996 г:\r\nНа 42-ия извънреден конгрес на БСП (21-23 декември 1996 г.) Георги Първанов е избран за председател на ВС на БСП.\r\n1989 г.\r\nВ периода 23 - 25 декември отец Христофор Събев организира коледни молебени на централния софийски площад \"9 септември\", наречен от привържениците на Съюза на демократичните сили (СДС) \"Демокрация\" (по-късно площадът е прекръстен на \"Александър Батенберг\").\r\n1947 г.\r\nМинистерският съвет приема законопроекта за национализация на частните индустриални и минни предприятия и нарежда незабавно завземане на предварително определените предприятия. То започва в 11 ч. и е изненада за собствениците им. В 14.00 ч. Радио София съобщава за приетия законопроект. Същия ден следобед той е внесен в парламента, а е приет на следващия ден - 24 декември. Национализирани са 6100 предприятия. Предвидено е на собствениците да се изплати обезщетение в държавни лихвени облигации, но това не е изпълнено.\r\n1933 г.\r\nВ периода 21 септември – 23 декември се състои Лайпцигският процес. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства.\r\nЛайпцигският процес (1933 г.) е процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември и приключват на 23 декември същата година. И четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света.\r\n1931 г.\r\nВлиза в сила Закон за контрол върху монополните и картелните цени. Нормативният акт въвежда нормиране на суровините и на промишлените стоки от първа необходимост и държавен контрол върху монополните обединения - повечето от тях се саморазпускат.\r\n1924 г.\r\nПо нареждане на Иван (Ванче) Михайлов, Димитър Стефанов от Вътрешната македонска революционна организация (ВМРО) убива в Милано, Италия члена на Централния комитет на организацията Петър Чаулев.\r\nПетър Чаулев е деец на македоно-одринското революционно движение. Роден е през 1882 г. в Охрид. По време на Илинденско-Преображенското въстание 1903 г. е войвода на чета, с която се сражава в Охридско и Крушовско. След разгрома на въстанието остава в родния си край и работи за възстановяване на организацията. През 1911 г. е избран за член на Централния комитет на Вътрешната македоно-одринска революционна организация (ВМОРО). По време на Балканската война (1912-1913 г.) оглавява чета, която се бори срещу установяването на сръбска власт в Охридско. След Първата световна война (1914-1918 г.) е в състава на Централния комитет на Вътрешната македонска революционна организация (ВМРО). Заедно с Тодор Александров и Александър Протогеров подписва Майския манифест (1924 г.), като по-късно не се отказва от подписа си.\r\n1913 г.\r\nСъздава се ново правителство на Либералната коалиция начело с Васил Радославов.\r\nЛибералната партия е политическа организация, изразяваща интересите на дребните и средните собственици. Образувана е през октомври – ноември 1879 г. Тя е най-многобройната политическа организация в България след Освобождението. Видни нейни дейци са Драган Цанков, Петко Каравелов, Петко Рачов Славейков.\r\nВасил Христов Радославов е политически и държавен деец, действащ член на Българска академия на науките. Роден е на 15 юли 1854 г. в Ловеч. Завършва право в Хайделберг, Германия, защитава и докторат. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9–12 август 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май–17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на 8 месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа. Умира на 21 октомври 1929 г.\r\n1894 г.\r\nДава се политическа амнистия за репресираните от Стефан Стамболов, с изключение на офицерите емигранти. Драган Цанков се връща от емиграция, а Петко Каравелов е освободен от Черната джамия.\r\nСтефан Николов Стамболов е революционер, политически и държавен деец, поет, журналист и преводач. Роден е на 30 януари 1854 г. в Търново (днес Велико Търново).\r\n1887 г.\r\nОт Турция с гръцкия кораб \"Георгиос\" навлиза четата на капитаните Николай Набоков и Петър Боянов (включва 38 черногорци и 9 българи), подготвена от русофилската емиграция в Цариград с руски средства, за да вдигне въстание срещу русофобското регентство на Стефан Стамболов, Петко Каравелов и Сава Муткуров. На 24 декември части на Българската армия разгромяват четата.\r\nПолитиката на намаляване на руското влияние в България и авторизиране на държавното управление, която княз Александър I Батенберг провежда създава силни настроения против него у нас и води до обтягане на отношенията между България и Русия. На 9 август 1886 г. група офицери русофили извършват преврат и свалят княз Александър I от престола. Русофобски настроени дейци осъществяват контрапреврат с цел възвръщане на престола на детронирания княз. Контрапревратът се организира от председателя на Народното събрание Стефан Стамболов и се подкрепя от началника на пловдивския гарнизон Сава Муткуров. На 11 август те се обръщат с прокламация към българския народ, в която обявяват правителството на Васил Друмев за незаконно и призовават народните маси да защитят короната. Към София се отправят останалите верни на княза военни части от Южна България и Сливница. Детронаторите се разбягват. Изпраща се телеграма до княз Александър I Батенберг, с която го приканват да се завърне в страната. На 12 август се съставя ново правителство начело с Петко Каравелов. То обаче просъществува само 4 дни. Съставя се княжеско наместничество, което според чл. 19-ти на Търновската конституция трябва да управлява страната при отсъствието на владетеля. В състава му се включват Стефан Стамболов, Петко Рачов Славейков и д-р Г. Странски. Образува се ново правителство начело с Васил Радославов. Князът се отправя обратно за България. По пътя изпраща телеграма до руския император, с която иска съгласието му за оставането си на престола. Отговорът е отрицателен и на 25 август 1886 г. княз Александър I Батенберг абдикира окончателно. Преди да напусне България, монархът съставя Регентство, което да управлява страната до избора на нов княз. В него влизат Стефан Стамболов, Петко Каравелов и Сава Муткуров.\r\n1885 г.\r\nВ Южна България се въвеждат съдебните закони на Княжеството.\r\n1884 г.\r\nПровеждат се общи избори за Областно събрание в Източна Румелия, спечелени от Народната партия с помощта на генерал-губернатора Г. Кръстевич и под лозунга за бързо обединение с Княжеството. За председател на Областното събрание е избран Георги Хаканов (23 октомври - 22 декември 1884 г.).\r\n1880 г.\r\nПриема се първият Избирателен закон в България.\r\n1877 г.\r\nПо време на Руско-турската освободителна война (1877-1878 г.) се организира разузнаване на Троянския Балкан с оглед на предстоящото прехвърляне на Ловчанско-Севлиевския отряд.\r\n1877 г.\r\nТурците подлагат на силен обстрел руските позиции при връх Свети Никола (Шипка).\r\n1876 г.\r\nВ Цариград се свиква Цариградската конференция (23 декември 1876 г. – 20 януари 1877 г.). В нея участват посланиците на Великите сили - Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Р. Солсбъри - специален английски пълномощник, и граф Н. П. Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 - населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Г. Андраши. Маркиз Солзбъри също възразява срещу голяма българска автономна област и се стига до идеята за две области - Източна, с център Търново, и Западна - с център София (без Беломорието и Одринска Тракия и по-голямата част от Родопите, въпреки българския им характер). Английският представител иска разделянето вертикално на българските земи, тъй като смята, че в източната половина живеят предимно турци и гърци и тя трябва да се управлява отделно. Всъщност главният въпрос е не освобождаването на България, а как да се уравновесят интересите на Великите сили така, че Русия да не усили прекалено своите позиции. Затова проектът за органически устав предлага автономия на двете български области - не държава или държави, нито пък свобода и независимост. В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията да бъде християнин, може и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. Предвижда се Международна надзорна комисия да следи в продължение на 1 г. изпълнението на тези споразумения. Всички проекти на Цариградската конференция целят запазването на Османската империя като противовес на Русия, която се стреми да завладее или постави под свой контрол Босфора и Дарданелите. На официалното откриване на 23 декември 1876 г. Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция (което по замисъла на султанското правителство трябвало да отнеме почвата под краката на конференцията, да я направи безпредметна). Веднага след изложението на Савфет паша топовни гърмежи оповестяват прокламирането на конституцията. Неотстъпчивостта на турците, продиктувана и от задкулисното внушение на Англия, блокира конференцията и я проваля. Държавите - участнички в конференцията, в знак на протест отзовават своите посланици от Цариград. По време на цариградската конференция не се стига до окончателно решение.На тази дата са родени: \r\n1956 г.\r\nРодена е Лидия Шулева – български инженер, мениджър и политик. Завършва Техническия университет – София, като инженер по електроника и Университета за национално и световно стопанство като магистър по Финанси. Специализации на Лидия Шулева: Висша школа по мениджмънт; Академия по мениджмънт, в Мюнхен (маркетинг и финанси); SESMA, Гърция; към Европейската икономическа общност (управленско консултиране); мениджмънт и финанси в Токио, създаване и управление на приватизационни фондове в Братислава; в Централно-европейския институт и в CADOGAN FINANCIAL. Работила е като инженер-технолог в ЗММ - Велинград (1979-1981 г.), инженер в СКК - Велинград (1981-1987 г.), преподавател по компютърна техника в Учебен център към БСТ (1987-1989 г.), началник-филиал в “ИКО-Бизнес” АД (1989-1992 г.), управител и собственик на “Бизнесинтелект” ЕООД (1992-1996 г.), изпълнителен директор на Албена АД (от 1996 г.). Изпълнителен секретар е на Асоциацията на бизнесоценителите в България (1995-1998 г.); член е на Управителния съвет на Асоциацията на приватизационните фондове в България (1998-2000 г.); председател на Асоциацията на индустриалния капитал в България; член е на управителния съвет на фондация “Помощ за благотворителността в България” (от 2000 г.). Вицепремиер и министър на труда и социалната политика на Република България в правителството на Симеон Сакскобургготски (2001 г. – 2004 г.).\r\n1949 г.\r\nРоден е Иван Йорданов Костов – икономист, математик, политически и държавен деец. Завършва с отличен успех Висшия икономически институт в София (1974 г.) и математика в Софийски университет “Св. Климент Охридски” (1989 г.) също с отличен успех. От 1974 г. е асистент във Висшия икономически институт в София. Главен асистент е във ВМЕИ и доцент в същия институт от 1991 г. След 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. Министър на финансите е в правителството на Димитър Попов (1990-1991 г.). Същия пост заема и в правителството на Филип Димитров (1991-1992 г.). Депутат е в VII Велико народно събрание и в ХХXVII, ХХXVIII, ХХXIX и ХХXX Народно събрание. Министър-председател е на България в периода 1997 г. – 2001 г. След загубата на парламентарните избори от коалицията Обединени демократични сили (ОДС) през юни 2001 г. подава оставка и от лидерския пост на СДС. През 2004 година по негова инициатива и под негово лидерство част от изявените политици на Съюза на демократичните сили (СДС) се отделят от партията и основават нова политическата партия – Демократи за силна България (ДСБ), която печели 17 мандата в ХХХХ Народно събрание. От основаването й до днес Иван Костов е неин председател.\r\n1885 г.\r\nРоден е Стоян Иванов Омарчевски – български учен, политик и общественик. Член на БЗНС от 1905 г. Завършва философия (1912 г.) и право (1917 г.) в СУ. Министър на народното просвещение в правителството на Ал. Стамболийски (май 1920 - юни 1923 г.). Демократизира просветното дело - въвежда задължително основно образование. Въвежда със закон нов правопис (1921 г.). Член на ПП на БЗНС (1925-1926 г.), привърженик на К. Томов; главен редактор на в-к \"Земеделско знаме\" (оранжево) (1927-1933 г.), народен представител (1913-1923 г., 1927-1934 г., 1938-1939 г. и 1939-1941 г.). Умира на 10 март 1941 г. в София.\r\n1864 г.\r\nРоден е Христо Янков Недялков – български офицер, ген.-лейтенант (1919 г.). Завършва Военното училище (1884 г.). Участва в Сръбско-българската война (1885 г.) като командир на взвод и рота в IV-ти пехотен Плевенски полк. През Балканската война (1912-1913 г.) като командир на 24-ти Черноморски пехотен полк се сражава при Бунархисар, Чаталджа и Одрин. През Междусъюзническата война, в състава на 4-та армия, 24-ти пехотен полк проявява героизъм в боевете при Щип, Кочани и Калиманци. През I-вата световна война (1915-1918 г.) е командир на първа бригада от I-ви пехотна Софийска дивизия, която воюва в Южна Сърбия и Македония. Като командир на I-ва пехотна дивизия участва във войната срещу Румъния (1916-1917 г.). От 1919 г. е в запаса. Член на Съюза на българските учени, художници и писатели. Умира на 11 ноември 1943 г. в София.На тази дата умират: \r\n1952 г.\r\nУмира Цвятко Петров Бобошевски – български политик, юрист. Роден е на 8 август 1884 г. във Враца. Завършва право в Париж; адвокат във Враца. Член на Народната партия (по-късно Обединена народнопрогресивна партия). Министър на търговията (1923-1924 г. и 1926-1930 г.) и на правосъдието (1924-1926 г.). По време на II-рата световна война е в буржоазната опозиция. Регент на България (9 септември 1944 г. – 15 септември 1946 г.).\r\n1936 г.\r\nУмира Христо Димитров Бурмов – български офицер, ген.-лейтенант. Роден е на 23 септември 1869 г. в Габрово. Завършва Военното училище в София (1889 г.) и Военна академия на генералния щаб в Италия, където по-късно е военен аташе. През Балканската война (1912-1913 г.) е началник-щаб на 3-та пехотна Балканска дивизия. През I-вата световна война командва I-ва бригада от 7-а Рилска дивизия, която преминава р. Вардар. През 1918 г. е назначен за началник-щаб на действащата армия.\r\n1906 г.\r\nУмира Дамян (Даме) Йованов Груев – деец на македоно-одринското революционно движение. Роден е през януари 1871 г. в с. Смилево, Битолско. Учи в родното си село, след което продължава образованието си в Солунската българска мъжка гимназия \"Св. св. Кирил и Методий\" и Висшето училище в Белград. През 1889 г. постъпва във Висшето педагогическо училище в София (днес Софийски университет \"Св. Климент Охридски\"), но през 1891 г. е изключен от него и става учител в родния си край. През лятото на 1893 г. се премества в Солун, където работи като коректор в българската печатница на К. Самарджиев. По негова инициатива на 23 октомври същата година се полагат основите на Вътрешната македоно-одринска революционна организация (ВМОРО), на която става фактическият ръководител. Веднага след това разгръща активна дейност за изграждане на нейната мрежа в Щипско, Охридско, Битолско и др. краища на Македония. Голям успех за него е привличането в организацията на Гоце Делчев, който скоро след това се издига до всепризнат вожд на организацията. Дейността му не остава скрита за турските власти и през 1898 г. е интерниран в Битоля. През 1899–1900 г. е назначен от Екзархията за учител в българската гимназия в същия град, което му позволява да разгърне активна организационна дейност. През август 1900 г. отново е арестуван, а през пролетта на 1902 г. е заточен в крепостта Подрумкале, Мала Азия. Освободен през пролетта на 1903 г., незабавно се среща с Гоце Делчев и двамата полагат големи усилия за временно отлагане на насроченото от Солунския конгрес на Вътрешната македоно-одринска революционна организация (ВМОРО) (1903 г.) въстание в Македония и за превръщането му от повсеместно в четническо. Понася тежко убийството на Гоце Делчев (април 1903 г.) и след неговата гибел поема изцяло върху себе си цялостната подготовка на въстанието. На Смилевския конгрес на Битолския революционен окръг (лятото на 1903 г.) е избран за член на Главния щаб на въстанието. Той определя и датата на избухването на Илинденско-Преображенското въстание (1903 г.). По време на въстанието участва в сражения с турските войски и търси съдействие от българското правителство за оказване на помощ на въстаниците. След неуспеха на въстанието не \r\nнапуска Македония и продължава участието си в живота на Вътрешната \r\nмакедоно-одринска революционна организация (ВМОРО). Председателства Прилепския подвижен конгрес на Битолския революционен окръг (1904 г.) и полага големи грижи за възстановяване и укрепване на организационната мрежа. На Рилския конгрес на Вътрешната македоно-одринска революционна организация (ВМОРО) (1905 г.) отново е избран за член на Централния комитет на организацията. През лятото на 1906 г. се завръща в Македония и с малка чета обхожда различните й краища. През декември същата година попада на турска потеря край с. Русиново, Малешевско, и пада убит в завързалата се престрелка.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.23", "title": "Денят 23 декември в българската история"}
{"url": "http://www.focus-news.net/news/2017/12/23/2470393/blagoevgrad-traditsionen-pluven-turnir-dyado-koleda-shte-se-provede-v-grada.html", "text": "Стотици деца за поредна година ще посетят Благоевград за провеждането на традиционния плувен турнир „Дядо Коледа“, съобщиха от пресцентъра на общината. Началото на спортното събитие е днес от 10.00 часа. И тази година участниците са от България, Сърбия и Македония. За турнира се очаква да пристигне българският плувец, състезаващ се в дисциплината бътерфлай - Антъни Иванов, който преди дни постави нов национален рекорд на 100 метра бътерфлай в малък басейн. На световното първенство по плуване през 2017 година в Будапеща постига един от най-силните резултати в българското плуване, като се класира на 8-мо място на финала на 200 метра бътерфлай. В рамките на традиционния турнир по плуване са включени дисциплините 50 м св. стил, 50 м бътърфлай, 50 м гръб, 50 м бруст и др. \r\nПлувният басейн в Спортен комплекс „Пирин“ беше открит в края на 2015 година в резултат на целенасочената политика, водена от кмета на Община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. В него е инсталирана компютърна система, която регулира температурата на водата и я поддържа около 26-27 градуса. Температурата на въздуха е с 2 градуса по-висока.", "date": "2017.12.23", "title": "Благоевград: Традиционен плувен турнир „Дядо Коледа“ ще се проведе в града"}
{"url": "http://www.focus-news.net/news/2017/12/23/2470394/sofiya-gradskiyat-transport-shte-se-dvizhi-s-praznichni-razpisaniya-v-pochivnite-i-rabotni-dni-okolo-koleda-i-nova-godina.html", "text": "По време на коледните и новогодишните празници, както и в двата работни дни между тях, жителите и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на „Центъра за градска мобилност”. : \r\nДнес и на 30 декември линиите ще работят по предпразнични разписания.\r\nНа 24, 25, 26, 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 1 януари 2018 г. линиите ще работят по празнични разписания. Трамвайни линии №5, 6 и 20 и тролейбусни линии №1, 2, 4, 5, 9 и 11 ще работят с намален брой коли.  :\r\nДнес и на 30 декември линиите да работят по предпразнични разписания.\r\nНа 24, 25, 26, 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nДнес, на 24, 25, 26, 27, 30 и 31 декември и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник\r\nНа 28 и 29 декември линиите да работят по делнични разписания:\r\nДнес, на 24, 25, 26, 27, 30 и 31 декември и на 1 януари 2018 г. линиите работят по разписания за предпразник и празник.\r\nНа 28 и 29 декември линиите  работят по делнични разписания.\r\nНа 31 декември срещу 1 януари 2018 г. ще бъде организирано нощно движение на метровлаковете както следва:\r\n- маршрут МС „Младост 1” - МС „Витоша” - на интервал 20 минути;\r\n- маршрут МС „Младост 1” - МС „Бизнес парк София” - на интервал 40 минути;\r\n- маршрут МС „Младост 1” - МС „Летище София” - на интервал 40 минути.\r\nДнес, на 24, 25, 26, 30 и 31 декември 2018 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\nНа 27 декември и на 1 януари 2018 г. Столичен автотранспорт ЕАД ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна жп гара. \r\nИзпълнителните директори на \"Столичен електротранспорт\" ЕАД и \"Столичен автотранспорт\" ЕАД са създали необходимата организация на работа на сервизите, за да се осигури пълно покритие по линии на 28 декември и на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.23", "title": "София: Градският транспорт ще се движи с празнични разписания в почивните и работни дни около Коледа и Нова година"}
{"url": "http://www.focus-news.net/news/2017/12/23/2470395/reuters-blizo-90-dushi-sa-zaginali-v-rezultat-na-navodneniyata-i-svlachishtata-vav-filipini-predizvikani-ot-tropicheska-burya.html", "text": "Тропическа буря предизвика свлачища и наводнения в Република Филипини, които отнеха живота на близо 90 души, предава Reuters, като се позовава на данни от властите на островната държава. По-голямата част от жертвите са загинали на южния остров Минданао, където голяма част от населените места са откъснати от света. \r\nАварийни служби, войници, полицейски служители и доброволци са мобилизирани за операциите за издирване на оцелели и оказване на помощ на бедстващото население. Властите проверяват информация за селище, затрупано под кално свлачище.\r\nМетеоролозите очакват бурята да отслабне до понеделник. Тереза Герова", "date": "2017.12.23", "title": "Reuters: Близо 90 души са загинали в резултат на наводненията и свлачищата във Филипини, предизвикани от тропическа буря"}
{"url": "http://www.focus-news.net/news/2017/12/23/2470396/denyat-23-dekemvri-v-svetovnata-istoriya.html", "text": "2014 г.:\r\nУкраинският парламент одобрява закона за отказ от извънблоковия статут на страната. Това дава възможност на Украйна да кандидатства за влизане в НАТО. Според министър-председателя на Русия Дмитрий Медведев Украйна се превръща в потенциален военен противник на Русия.\r\n2013 г:\r\nЛеден дъжд в САЩ и Канада убива 15 човека.\r\n2012 г:\r\n64 % от населението в Египет поддържа проекта за нова конституция в страната, предложен от новия президент Мухаммад Мурси.\r\n2008 г:\r\nВ Гвинея военни извършват държавен преврат.\r\n2007 г:\r\nДанило Тюрк, независим кандидат,  печели втори тур на президентските избори в Словения и така става третият президент на страната.\r\n2005 г:\r\nОфициално започва Чадско-Суданската война. Чадското правителство обявява състояние на война със Судан и призовава гражданите на страната да се мобилизират срещу общия враг. Според чадското правителство това са: Движение за демокрация и свобода, чадските бунтовници, подържани от суданското правителство и суданските активисти. Войниците нападат села и градове в източен Чад, крадат добитъка, убиват селяните и подпалват домовете им. Над 200 000 бежанци от региона Дарфур в северозападен Судан търсят убежище в източен Чад. Чадският президент Идрис Деби обвинява суданския президент Омар ал-Башир в опит да „дестабилизира нашата страна, да докара хората ни до мизерия, да доведе до безредици и изнасяне на войната от Дарфур в Чад“.\r\n2002 г:\r\nС указ на белгийския крал Алберт II Франк Де Вини е издигнат до титлата виконт. Кавалер на \"Ордена на Дружбата\" (Русия).\r\n1994 г:\r\nСъздадена е Гагау̀зия, автономен район в състава на Република Молдова). Официалното название на областта е \"Териториална административна единица Гагаузия\" (на румънски: Unitate teritorială autonomă Găgăuzia). Столицата на автономията е Комрат.\r\n1991 г:\r\nПриета е Конституцията на Словения. Влиза в сила още същия ден.\r\n1990 г:\r\nМомир Булатович от Демократическа партия на социалистите в Черна гора заема поста президент на Черна гора\r\n1987 г.\r\nОт затвора избягва Линет “Скуийки” Фром, като по този начин се отървава от доживотна присъда в затвора Алдерсън в Западна Вирджиния за опит за убийство на президента на САЩ Джералд Форд. Заловена е два дни след покушението.\r\n1986 г.\r\nАмериканските летци Д. Ийгър и Ричард Рутан осъществяват първия в света околосветски полет без да спират и презареждат. Приземяват се в база Едуардс в Калифорния. Самолетът се нарича “Вояджър” и тежи около 4000 кг. На 14 декември 1986 г. Ричард Рутан и Джийна Ийгър излитат от Едуардс, Калифорния. Пътуването трае 9 дни, а средната скорост е 185 км в час.\r\n1986 г.\r\nАкадемик Андрей Сахаров се завръща в Москва след почти 7 годишно заточение.\r\nАндрей Дмитриевич Сахаров е руски физик; академик (от 1953 г., най-младият в историята на съветската наука). Роден е на 21 юни 1921 г. Завършва физика в Московския университет (1938-1942 г.). До края на II световна война работи като инженер във военен завод в гр. Уляновск. След войната става аспирант на И. Е. Там във Физическия институт. “П. Н. Лебедев” (1945-1947 г.). Включен е в групата на Там; работи в областта на термоядрения синтез, създател е на съветската водородна бомба (12 август 1953 г.). Има трудове по магнитна хидродинамика, плазмена физика, управляем термоядрен синтез, елементарните частици, астрофизика, гравитация. Предлага идеята за магнитно задържане на високотемпературна плазма. През 1968 г. публикува статията манифест “Размисли за прогреса, мирното съществуване и интелектуалната свобода”, в която разглежда заплахата над човечеството от ядрена война, глад, екологически и демографски катастрофи, дехуманизацията на обществото, диктаторските тоталитарни режими. Съучредител е на Комитета за защита на правата на човека и гражданските свободи (1970 г.). Публикуването на книги и на Запад е повод Андрей Сахаров да бъде отстранен от секретна работа; а след протеста му при влизането на съветските войски в Афганистан (януари 1980 г.) той е лишен от всички държавни назначения и е интерниран под домашен арест в гр. Горки, където продължава провозащитната си дейност (писма, гладни стачки и под.). На 16 декември 1986 г. Михаил Горбачов лично го уведомява, че е настъпил краят на изгнанието му. През 1987 г. участва в международен форум “За безядрен свят и оцеляване на човечеството”; през 1988 г. Европейският парламент учредява Международна награда “Андрей Сахаров” за хуманитарна работа в областта на правата на човека; през същата година е избран за почетен председател на общество “Мемориал” в Русия. През март 1989 г. е избран за депутат; предлага нов проект за конституция (ноември 1989 г.). Носител е на Нобелова награда за мир (1975 г.). Умира на 14 декември 1989 г. Погребен е на Востряковското гробище.\r\n1972 г.\r\nСлед земетресение е разрушена столицата на Никарагуа – Манагуа, загиват 10 хиляди души. 80% от сградите са изравнени със земята. Трусът е от 6,5 степен по скалата на Рихтер, като започва в 12.40 часа местно време, като са прекъснати подаването на вода, електричеството и телефонните връзки. Столицата се намира във сеизмична зона. За 76 години Манагуа е разрушавана два пъти, което води до идеята за преместването й.\r\n1956 г.\r\nЕгиптяните масово празнуват изтеглянето на британските и френските войски от региона на Суецкия канал след Суецката война.\r\nВойната в Синай и Суец (Втора арабско-израелска война, Суецка криза, Суецка война, операция “Кадеш”) (29 октомври – 6 ноември) избухва след като министър-председателят и президент на Египет – Гамал Абдел Насър национализира Суецкия канал (26 юли 1956 г.). Очертава се безизходица, която поражда британско-френско-израелско споразумение за заграбване на канала. Европейските държави имат икономически и търговски интереси към Суецкия канал, а Израел има належаща нужда каналът да бъде отворен за израелските кораби. Първата атака срещу Египет е на 29 октомври. След като САЩ се противопоставят на инвазията трите държави са принудени да се оттеглят, но въпреки това Израел постига своите цели. Мироопазващи части на ООН окупират зоната на Суецкия канал до 1967 г.\r\n1953 г.\r\nВ СССР в подземна килия съветски генерал разстрелва Лаврентий Берия.\r\nЛаврентий Павлович Берия е роден на 29 март 1899 г. в еврейско семейство в Грузия. Народен комисар е от 1938 г. до 1945 г. и министър (от 1953 г.) на вътрешните работи на СССР. Организира необоснованите политически репресии в Съветския съюз от 30-те до 50-те години на ХХ в. и кражбата от САЩ на технологията за направа на атомна бомба. Той е основен заподозрян за смъртта на Сталин, чиито симптоми предполагат отравяне. След Сталин на власт идва Хрушчов и разпорежда срещу Берия да бъде организиран съдебен процес. Съдът издава смъртна присъда.\r\n1950 г.\r\nРимският папа Пий XII обявява, че във Ватикана при разкопки е открита могилата на Свети Петър.\r\n1947 г.\r\nВ САЩ учените Бардийн, Братен и Шокли от компанията “Бел” изобретяват транзистора.\r\n1933 г.\r\nВ периода 21 септември – 23 декември се състои Лайпцигският процес. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства.\r\nЛайпцигският процес (1933 г.) е процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември и приключват на 23 декември същата година. И четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света.\r\n1933 г.\r\nБлизо до Париж се сблъскват два пътнически влака. Загиват 230 души.\r\nЕкспресът Париж-Страсбург тръгва малко след влака Париж-Нанси, който се движи със закъснение заради мъглата. Близо до Лагни, на 23 км от Париж, експресът за Страсбург се врязва в задната част на предишния влак със скорост 100 км в час. Ударът разрушава 7 вагона, чиято конструкция е от дърво. Умират 230 души, ранените са около 300 души.\r\n1922 г.\r\nЗапочват да излизат новините на Би Би Си.\r\nБи Би Си (BBC, British Broadcasting Corporation) е обществена радио-тв компания. Създадена е през 1922 г. като първата частна радиопредавателна компания във Великобритания; ръководи се от Кралска харта. Световните служби на BBC излъчват от 19 декември 1932 г., предавания на чужди езици от 1938 г. Основни принципи: относителна вътрешна независимост и пълна политическа ангажираност по отношение на британската държава. Финансира се от лицензионна такса, плащана от всеки притежател на тв приемник. BBC днес има 5 национални радиостанции и 2 национални тв канала. Излъчва на 37 езика. Редакцията на BBC в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори: Петър Семерджиев и Г. Марков; след 1990 г. - П. Увалиев. Центърът на BBC в София е първият и единствен извън Великобритания. Издава книги, аудио и видеопродукти; организира курсове за изучаване на чужди езици и курсове за журналисти. През декември 2005 г. редакцията на BBC в България е закрита.\r\n1921 г.\r\nВ САЩ като бежанец от Италия пристига бъдещият бос на американската мафия Карло Гамбино. Той става първообраз на главния герой на филма “Кръстникът”.\r\n1888 г.\r\nХоландският художник Винсент Ван Гог си отрязва ухото.\r\nВинсент Ван Гог е роден на 30 март 1853 г. в Грот-Зюндерт, Холандия. Ван Гог е холандски художник, представител на постимпресионизма. Бивш проповедник в мините в Боринаж, Белгия, той пристига с брат си Тео в Париж, където се свързва с кръга импресионисти около \"Татко Танги\". Пристъпите на болестта, която го мъчи от години, често го праща на лечение. Умира на 37-годишна възраст, 2 години след съвместната си работа с П. Гоген в Арл, където прави опит за самоубийство. Произведенията му от първата половина на 80-те години са издържани в сумрачна гама, изпълнени със страстна емоционалност, остродраматично възприятие на живота и социален протест. След 1888 г. създава трагични, болезнено-напрегнати образи, изпълнени в експресивен маниер, с поривист ритъм, на базата на цветовия контраст. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др. Умира на 29 юли 1890 г. в Овер-сюр-Уаз, Франция.\r\n1878 г.\r\nВ Букурещ Румънският македонски комитет начело с митрополит Калиник взема решение за създаване на куцовлашка епархия в Македония, подчинена на румънския Синод.\r\n1876 г.\r\nВ деня на официалното откриване на Цариградската посланическа конференция в турската столица се оповестява, че Османската империя става конституционна държава и е прокламирана първата турска конституция, постановяваща равенство между мюсюлмани и християни. Конституцията е изработена под ръководството на Мидхад Паша. Той е привърженик на идеята за конституционна монархия. Новосъздаденият основен закон предвижда създаването на двустепенен парламент със сенат и долна камара. Декларират се принципите на лична свобода и равенство на всички поданици без разлика на вероизповеданието им, свобода на печата, неприкосновеност на жилището и др.\r\n800 г:\r\nКарл Велики е коронован за император на Свещената Римска империя.На тази дата са родени: \r\n1958 г.\r\nРоден е Дейв Мърей – английски рок-китарист, основател на групата “Айрън Мейдън”.\r\n1944 г.\r\nРоден е Уесли Кларк, американски генерал. \r\n1943 г.\r\nРодена е Силвия – кралица на Швеция.\r\nСилвия Ренате Сомерлат е съпруга на крал Карл Густав XVI-ти, шведски монарх и майка на принцеса Виктория. Родена е в Хайделберг, Германия по време на Втората световна война.\r\n1918 г.\r\nРоден е Хелмут Шмид (Schmidt) – германски политик и общественик. Завършва Икономически факултет на Хамбургския университет (1949 г.). Член на Социалдемократическата партия на Германия от 1946 г. Депутат в Бундестага (1953-1962 г., от 1965 г.). От 1968 г. е зам.-председател на социалдемократическата фракция в него. Влиза в коалиционното правителство на СДПГ и Свободната демократическа партия като министър на отбраната (1969-1972 г.), министър на икономиката и финансите (1972 г.), министър на финансите (1972-1974 г.). Федерален канцлер (от 1974 г.).\r\n1805 г.\r\nРоден е Джоузеф Смит – основател на американската църква на мормоните.\r\nМормони е религиозна секта, основана през 1830 г. в САЩ от Джоузеф Смит (1805-1844 г.). Обнародва под заглавие “Книга на Мормон” мним библейски разказ, според който американските индианци са от еврейски произход. Мормонската доктрина е странен примес от будистки, мохамедански и християнски елементи. Мормоните признават 2 важни задължения: родолюбието и плащането на данъците. Заместникът на Смит, Бригам Юнг, основава мормонска колония по бреговете на Голямото солено езеро (1849 г., дн. гр. Солт Лейк Сити). Американският закон от 1887 г. забранява полигамията на Мормоните.\r\n1790 г\r\nРоден е Жан-Франсоа Шамполион, френски египтолог († 1832 г.)\r\n1777 г.\r\nРоден е Александър І – руски император от 12 март 1801 г. Наричан е от поданиците си Благочестивия. Най-големият син е на Павел I. Заема престола след дворцов преврат, при който е убит баща му. Израства и се възпитава под ръководството на своята баба Екатерина II. Жени се (1793 г.) за дъщерята на баденския маркграф Луиза Мария Августа, приела християнското име Елизавета Алексеевна (1779-1826 г.). Има 2 дъщери, които умират ненавършили 10-годишна възраст. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическо развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Главнокомандващ е на руската армия. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейските държави (1813-1814 г.) и влиза в Париж начело на съюзните армии (31 март 1814 г.). Александър І е един от ръководителите на Виенския конгрес (1815 г.) и определя политическия ред в Европа след Наполеоновите войни. Последните години от живота си изпада в краен мистицизъм. На 1 декември 1825 г умира внезапно в Таганрог, след което се появява легенда, че е избягал и се скрива в Сибир, където живее дълги години под името Фьодор Кузмич.\r\n1750 г.\r\nРоден е Фридрих Август III (Friedrich August) – саксонски крал (от 1806 г.), саксонски курфюрст под името Фридрих Август III (1768-1806 г.). Съюзник на Прусия във войната с Франция (1806 г.); след разгрома на пруските войски при Йена (октомври 1806 г.) преминава на страната на Наполеон I. Влиза в Рейнския съюз (1806-1813 г.), получава от Наполеон кралска титла (1806 г.) и титла Велик варшавски херцог (1807 г.). Пленен от прусите (1813 г.). По решение на Виенския конгрес отстъпва на Прусия почти половината от територията на кралството си. Умира на 31 май 1827 г. в Дрезден.\r\n1732 г.\r\nРоден е Ричард Аркрайт – английски изобретател на памукопредачната машина, основател на съвременната текстилна промишленост.На тази дата умират: \r\n1972 г.\r\nУмира Андрей Николаевич Туполев – руски авиоконструктор, академик (1953 г.), генерал-полковник и инженер. Роден е на 10 ноември 1888 г. През 1908 г. постъпва в Московското висше техническо училище, където под ръководството на Н. Е. Жуковски води занятия във въздухоплавателния кръжок; участва в конструирането на планер, с който извършва първия си полет. След завършването на училището (1918 г.) заедно с Жуковски е един от организаторите и ръководителите на Аерохидродинамическия институт (ЦАГИ). През 1918-1935 г. е заместник-ръководител на института. През 1922-1924 г. ръководи опитите за внедряване на дуралуминия в самолетостроенето. През 1924-1925 г. създава АНТ-2 и АНТ-3 - първите руски изцяло метални самолети. Използването на дуралуминия позволява на Туполев да премине от биплан към свободноносещ моноплан. Разработва над 100 типа самолети, от които 70 влизат в серийно производство. Голяма част от самолетите бомбардировачи, торпедоносци и разузнавателни самолети (ТБ-1, ТБ-3, СБ, ТБ-7, МТБ-2, ТУ-2) и торпедните катери Г-4 и Г-5 са използвани в бойните действия по време на II световна война (1941-1945 г.). В следвоенните години ръководи разработките на редица военни и граждански самолети, между които са първият руски реактивен бомбардировач Ту-12 (1947 г.), Ту-16, първият реактивен пътнически самолет – Ту-104 (1954 г.), първият турбовинтов пътнически междуконтинентален лайнер – Ту-114 (1957 г.), Ту-124, Ту-134, Ту-154. Създава редица свръхзвукови самолети, между които пътническият Ту-144. Туполев е почетен член на Кралското авиационно дружество на Великобритания (1970 г.) и Американския институт по авиация и астронавтика (1971 г.). Носител е на златния медал “Н. Е. Жуковски” (1958 г.), на Големия златен медал на ФАИ, на наградата “Леонардо да Винчи” (Италия), златния медал на основоположниците на авиацията (Франция) и др.\r\n1939 г.\r\nУмира Антони Герман Жерард Фокер (Fokker) - холандски авиоконструктор. Роден е на 6 април 1890 г. в Кедири, о-в Ява. Създава авиационен завод близо до Шверин, Германия (1913 г.), произвеждащ основно изтребители, използвани от германската авиация през I световна война (1914-1918 г.). След Версайския мирен договор (1919 г.) премества завода си в Амстердам. Заминава за САЩ (1922 г.), където основава фирмата “Фокер”, произвеждаща пътнически самолети. Фокер е създал десетки различни типове военни и цивилни самолети с проста, евтина и надеждна конструкция, широко използвани в Америка и Европа. Изобретява и първи използва в практиката синхронизатор за стрелба на картечница през диска на самолетното витло.\r\n1934 г.\r\nУмира Георг Елиас Мюлер (Müller) – германски психолог, един от основателите на експерименталната психология. Роден е 20 юли 1850 г. в Грима Професор в Гьотингенския университет (1881 г.). Поддържа теорията за психофизичния паралелизъм. Провежда изследвания в областта на неврофизиологичното обосноваване на закона на Хьофнер (1893 г.), методите в психологията (1900 г.), вниманието (1924 г.) и зрителните възприятия (1930 г.). Интерпретира закономерностите на възприятията от гледна точка на собствен вариант на асоциативната психология, назован от него “комплексна теория”. Популярни са трудовете му в областта на представите и паметта. Развива теорията за “персеверационните тенденции”, според която съществуващите в съзнанието представи имат тенденция отново да се възвръщат.\r\n1933 г.\r\nРоден е Акихито – управляващ император на Япония (от 1989 г.).\r\nНа 7 януари 1989 г. принцът става император на Япония, наследявайки баща си. От този ден в Япония започва нов период на национално летоброене. Ритуалната страна при качването на трона на Акихито включва коронация и религиозна церемония – дайцзесай.\r\n1930 г.\r\nУмира Йоханес Ремке (Rehmke) – германски философ, представител на иманентната философия. Роден е на 1 февруари 1848 г. в Елмсхорн. Професор в Грайфсвалд (1885-1921 г.). Критикувайки материализма, наивния реализъм и агностицизма на И. Кант за допускане на \"вещта в себе си\", Ремке смята, че познаваемото, действителността е иманентна на съзнанието, т. е. непосредствено дадена. От тази позиция той отхвърля противопоставянето между субекта и обекта, характерно според него за цялата предшестваща философия. Определя философията като основна наука, изхожда от становището за логическото предимство на всеобщото над единичното. В етиката на Ремке нравствеността се разбира като самоотвержена любов към другите хора. През 1919 г. последователите му създават дружество, носещо неговото име, и издават сп. \"Grundwissenschaft\" (1919-1937 г.).\r\n1928 г.\r\nУмира Луиджи Кадорна (Cadorna) – италиански маршал (1924 г.), граф. Роден е на 4 септември 1850 г. в Паланца. Служи в армията (от 1866 г.), командва полк, дивизия, корпус. Участва в реорганизацията на италианската армия. Началник на Генералния щаб (1914-1917 г.), а след намесата на Италия в I-вата световна война на страната на Антантата (май 1915 г.) - фактически главнокомандващ на италианската армия. Многократните опити на Кадорна да разгроми австро-унгарските войски на р. Езонцо (1915-1917 г.) са неуспешни. След поражението на италианските войски при Копорето (8 ноември 1917 г.) е свален от длъжност. Автор на трудове за участието на Италия в I-вата световна война (1914-1918 г.).\r\n1871 г.\r\nРоден е Сюсей Токудо (псевдоним на Суео) – японски писател, действащ член на Японската академия за изкуство (от 1937 г.). Ученик на Одзаки Койо. Творчеството му заема видно място в литературата на японския натурализъм. Романи: “Новото семейство” (1908 г.), “Плесен” (1911 г.), “Разпуснатост” (1915 г.), “Пепел” (1920 г.) и др. Умира на 18 ноември 1943 г.\r\n1851 г.\r\nУмира Джовани Берше (Berchet) – италиански поет, един от основоположниците на италианския романтизъм; литературен критик и преводач. Роден е на 23 декември 1783 г. в Милано. В книгата \"Полусериозно писмо на Златоуст до своя син\" (1816 г.) обосновава виждането си, че поезията трябва да бъде национална, да подражава на природата и да не зависи от естетиката на класицизма. \"Фантастични сънища\" (1829 г.), \"На оръжие\" (1831 г.).\r\n1842 г.\r\nУмира Константин Дмитриевич Балмонт – руски поет. Роден е на 16 юни 1867 г. в с. Гумнищи, Владимирска губерния. Един от ранните представители на руския символизъм. Емигрант във Франция от 1920 г. Превежда и изучава български народни песни - Сборник \"Златен сноп на българската поезия\", древноегипетска, старогръцка., чешка, полска и литовска поезия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.23", "title": "Денят 23 декември в световната история"}
{"url": "http://www.focus-news.net/news/2017/12/23/2470397/mon-ot-dnes-zapochva-vakantsiyata-na-uchenitsite-po-povod-koleda-i-nova-godina-parviyat-ucheben-den-za-2018-g-shte-bade-na-3-yanuari.html", "text": "Единадесет дни ще почиват учениците от 1-ви до 12-и клас по коледните и новогодишните празници. Това съобщиха от пресцентъра на Министерство на образованието и науката. Ваканцията започва от днес (23 декември) и ще продължи до 2 януари 2018 г. включително. Децата ще се върнат в класните стаи на 3 януари 2018 г. (сряда), като ще учат по програмата за съответния ден и в посочената от училището смяна.  \r\nСледващата ваканция ще бъде четири дни между края на първия и началото на втория учебен срок – от 3 до 6 февруари 2018 г. включително. Вторият срок започва на 7 февруари 2018 г. (сряда).", "date": "2017.12.23", "title": "МОН: От днес започва ваканцията на учениците по повод Коледа и Нова година, първият учебен ден за 2018 г. ще бъде на 3 януари"}
{"url": "http://www.focus-news.net/news/2017/12/23/2470398/cnn-sasht-shte-predostavyat-na-ukrayna-protivotankovi-orazhiya.html", "text": "Държавният департамент на САЩ съобщи официално, че Вашингтон ще предостави на Украйна противотанкови оръжия „като част от усилията ни да помогнем на страната да изгради своя отбранителен капацитет, да защити суверенитета и териториалната си цялост, и да възпира по-нататъшна агресия\", предава новинарският телевизионен канал CNN.\r\nВ изявлението си обаче говорителят Хедър Науърт отказа да разкрие допълнителни подробности, освен уточнението, че „помощта на САЩ е изцяло отбранителна по своята същност и както винаги сме казвали - Украйна е суверенна държава и има право да се защитава\".\r\nЧленовете на Конгреса и подкрепяното от САЩ украинско правителство отдавна настояват за предоставянето на противотанкови оръжия, за да подпомогнат усилията на Киев в борбата срещу сепаратистите в източната част на страната, подкрепяни от Руската федерация. \r\nОчаква се решението на Вашингтон да предизвика остра критика от страна на Москва. Според експерти Русия може да използва този ход като претекст за предприемане на по-нататъшни действия в Украйна, след като през 2014 г. анексира Кримския полуостров. Агенция \"Фокус\" припомня:\r\nПо-рано тази седмица Държавният департамент на САЩ одобри лиценз за износ някои видове леки оръжия за Украйна. Отчетите на ведомството показват, че Украйна е закупувала малки количества от тези видове оръжия в продължение на няколко години - както преди, така и след руската анексия на Кримския полуостров. Държавният департамент е уведомил Конгреса на САЩ за решението си още на 13 декември, уточни Науърт, като добави, че Вашингтон не продава оръжията директно на правителството в Киев, а позволява на Украйна да купува от американски производители.\r\n„При предишните две администрации правителството на САЩ е одобрило лицензи за износ за Украйна, така че това не е нищо ново\", подчерта говорителят на Държавния департамент.\r\nЛицензът обхваща категории като полуавтоматични и автоматични огнестрелни оръжия, а също бойни пушки, заглушители, както и части за поддръжката им.. Тереза Герова", "date": "2017.12.23", "title": "CNN: САЩ ще предоставят на Украйна противотанкови оръжия"}
{"url": "http://www.focus-news.net/news/2017/12/23/2470399/sofiya-razkriva-se-spirka-na-avtobusni-linii-122-i-123-v-rayona-na-vazhenata-liniya-simeonovo-aleko.html", "text": "От днес се разкрива крайна/начална спирка в района на паркинга на начална станция на кабинковата въжена линия „Симеоново-Алеко“ за обслужване на автобусни линии 122 и 123. Това съобщиха от пресцентъра на Столична община.", "date": "2017.12.23", "title": "София: Разкрива се спирка на автобусни линии 122 и 123 в района на въжената линия „Симеоново – Алеко“"}
{"url": "http://www.focus-news.net/news/2017/12/23/2470400/chez-elektro-balgariya-predlaga-razlichni-nachini-za-plashtane-na-smetkite-za-elektroenergiya-po-vreme-na-praznitsite.html", "text": "„ЧЕЗ Електро България“ АД напомня на своите клиенти, пропуснали да платят сметката си за електроенергия в срок, че през настъпващите празнични и почивни дни могат да се възползват от различните начини за плащане като изберат най-удобния за тях. Това съобщиха от пресцентъра на ЧЕЗ. Дружеството предлага 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard. Клиентите могат да превеждат дължимата сума по клиентски номер и фактура и чрез терминалните устройства на Cashterminal. Подробна информация за възможностите за безкасово плащане е публикувана . \r\nКлиентите имат възможност през тези дни да платят сметката си за електроенергия и в дежурните каси на „Изипей“, „Български пощи“ и „УниКредит Булбанк“ на територията на цялата страна. На 23 и 30 декември касите на „Фаст Пей“ също ще работят и ще приемат плащания за консумирана електроенергия. Дежурните каси в офисите на „Изипей“ и „УниКредит Булбанк“ няма да работят на 1 януари 2018 г.  \r\nЦентровете за обслужване на клиенти на „ЧЕЗ Електро България“ АД ще работят с нормалното си работно време на 28 и 29 декември 2017 г. Списък с адресите и работното време на клиентските центрове на територията на Западна България е наличен .\r\nПодробна информация за възможностите за плащане може да се получи на телефонна линия 0700 10 010, както и на адрес info@cezelectro.bg.", "date": "2017.12.23", "title": "„ЧЕЗ Електро България“ предлага различни начини за плащане на сметките за електроенергия по време на празниците"}
{"url": "http://www.focus-news.net/news/2017/12/23/2470401/voa-fbr-arestuva-bivsh-voennosluzhesht-planiral-teroristichno-napadenie-v-san-frantsisko.html", "text": "Агенти на Федералното бюро за разузнаване на САЩ арестуваха бивш морски пехотинец, заподозрян в подготовката на терористичен атентат в Сан Франциско навръх Коледа, предава радио Voice of America.\r\nСъгласно разпространената информация, федералните власти са арестували 26-годишния Еверит А. Джеймисън от Модесто, щата Калифорния. Той е разкрил пред агент под прикритие, че планира да задейства взривно устройство на популярен обект в града, след което да открие стрелба с автоматична пушка, като е подчертал, че 25 декември е „перфектен ден“ за осъществяване на намеренията му. Младият мъж не е подготвил план за бягство, тъй като е бил „готов да умре“.\r\nСпоред американските власти Джеймисън е радикален ислямист, публикувал е постове в интернет пространството със съдържание, в което изпъкват симпатии към тероризма. Уточнява се също, че той е комуникирал с джихадисти и дори им е предлагал „услугите си“. Тереза Герова", "date": "2017.12.23", "title": "VOA: ФБР арестува бивш военнослужещ, планирал терористично нападение в Сан Франциско"}
{"url": "http://www.focus-news.net/news/2017/12/23/2470402/haskovo-parkiraneto-v-sinya-zona-shte-bade-bezplatno-v-pochivnite-dni.html", "text": "В почивните дни около Коледа и Нова година паркирането в „Синя зона” в Хасково ще е безплатно, съобщиха от пресцентъра на Общината. Такса „Синя зона“ няма да се дължи на 23, 24, 25, 26, 27, 30 и 31 декември, а така също и на 1 януари. \r\nТакса се дължи при паркиране в зоната само на 28 и 29 декември.", "date": "2017.12.23", "title": "Хасково: Паркирането в „Синя зона” ще бъде безплатно в почивните дни"}
{"url": "http://www.focus-news.net/news/2017/12/23/2470403/plovdiv-obraboteni-sreshtu-zaledyavane-sa-patnite-nastilki-v-planinskite-rayoni-na-oblastta-vodachite-da-shofirat-s-povisheno-vnimanie.html", "text": "Обработени срещу заледяване са пътните настилки в планинските райони на Пловдивска област, водачите да шофират с повишено внимание и съобразена скорост. Това съобщиха за Радио „Фокус“ – Пловдив от Областното пътно управление. В останалата част от Пловдивска област пътните настилки са предимно сухи, на места влажни, а в усойните райони – частично заледени, но обработени. Трафикът по основните направления в областта се осъществява с нормална интензивност. По-натоварено движение се отчита по участъка на автомагистрала „Тракия“. От Областното пътно управление предупредиха за опасност от свлачищна активност по пътните артерии Асеновград - Смолян, Югово - Лъки и Кричим - Девин, също в района на проходите Козница и Стражата. Остава забранено движението за МПС над 12 тона през прохода Троян - Кърнаре. Ограничено е и движението на товарни автомобили над 12 тона с ремаркета и полуремаркета по пътя Югово – Лъки – Здравец. Причината е намален габарит на пътното тяло, а срокът на ограничението е до 31 март 2018 година. Все още е забранено и движението на МПС по-високи от 4 метра през тунелите по пътя Асеновград - Нареченски бани.\r\nТрафикът на територията на град Пловдив също се извършва нормално и без затруднения. Не се наблюдава струпване на автомобили по главните булеварди и по входно-изходните артерии. Преминаването през светофарните уредби отнема между до 2 минути. Пътните настилки в града са преобладаващо сухи и нормално проходими.\r\nТони МИХАЙЛОВ", "date": "2017.12.23", "title": "Пловдив: Обработени срещу заледяване са пътните настилки в планинските райони на областта, водачите да шофират с повишено внимание"}
{"url": "http://www.focus-news.net/news/2017/12/23/2470404/stara-zagora-vavezhdat-se-promeni-v-razpisanieto-na-gradskiya-transport-v-grada-vav-vrazka-s-koleda-i-nova-godina.html", "text": "Общината уведомява жителите и гостите на града за промени в разписанието на автобусните и тролейбусните линии от общинската транспортна схема, обслужвани от „Тролейбусни и автобусни превози“ ЕООД - Стара Загора по време на Коледните и Новогодишните празници. Това съобщиха от пресцентъра на Община Стара Загора. Промените са следните: \r\nНа 23 декември, 27 декември и 30 декември 2017 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (събота).\r\nНа 24 декември, 25 декември, 26 декември, 31 декември 2017 г. и 1 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (неделя).\r\nНа 28 декември, 29 декември 2017 г. и 2 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за работен ден (неучебно време).\r\nНа 31 декември 2017 г. последните курсове от Стара Загора за селата ще се обслужват до 18.05 часа. \r\nПоследните курсове на градските линии ще се обслужват до 19.00 часа както следва:\r\n- Линия № 1: от кв. \"Железник\" - 18.50 часа, от СБА - 18.40 часа;\r\n- Линия № 2: от стадион \"Берое\" - 19.00 часа, от Мототехника - 19.00 часа;\r\n- Линия № 3: от кв. \"Железник\" - 18.48 часа, от Загорка - 19:00 часа;\r\n- Линия № 8: от кв. \"Железник\" - 19.03 часа, от кв. \"Самара\" - 18.45 часа;\r\n- Линия № 13: от кв. \"Железник\" - 18.55 часа, от кв. \"Зора\" - 19.00 часа (извънреден);\r\n- Линия № 36: от кв. \"Железник\" - 19.00 часа, от Загорка - 18.50 часа;\r\n- Линия № 51: от кв. \"Три чучура север\" - 18.45 часа, от Алана - 18.45 часа.\r\nНа 1 януари 2018 г. обслужването по всички направления ще започне в 09.00 часа от началните пунктове.", "date": "2017.12.23", "title": "Стара Загора: Въвеждат се промени в разписанието на градския транспорт в града във връзка с Коледа и Нова година"}
{"url": "http://www.focus-news.net/news/2017/12/23/2470405/deutsche-welle-pochinal-e-avstronavtat-ot-nasa-brus-makkendles.html", "text": "Американският астронавт Брус Маккендлес е починал на 81-годишна възраст, предава Deutsche Welle.\r\nВ разпространеното в събота прессъобщение от Национално управление по въздухоплаване и изследване на космическото пространство на САЩ (НАСА) се уточнява, че Маккендлес е издъхнал още в четвъртък, като същевременно се припомня, че той е първият човек в историята, използвал пилотируем маневриращ модул за свободно придвижване в открития космос.\r\nВ рамките на мисията „Аполо 11“ – първата на Луната, Маккендлес отговаря за комуникацията с астронавтите на борда – Нил Армстронг и Едуин Олдрин. През 1990 г. Маккендлес участва в извеждането в орбита на космическия телескоп „Хъбъл“, припомня медията. Тереза Герова", "date": "2017.12.23", "title": "Deutsche Welle: Починал е австронавтът от НАСА Брус Маккендлес"}
{"url": "http://www.focus-news.net/news/2017/12/23/2470406/gabrovo-mokri-i-na-mesta-zaledeni-sa-patishtata-v-oblastta-nastilkite-sa-obraboteni-i-pochisteni.html", "text": "Мокри и на места заледени са пътните настилки в област Габрово. Пътищата са почистени и опесъчени. Това казаха за Радио „Фокус“ – Велико Търново от Областно пътно управление - Габрово. Времето е облачно. Превалява слаб сняг. Температурата на въздуха е минус 3 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско-с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III–5004 – път II–44 – път III–4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.23", "title": "Габрово: Мокри и на места заледени са пътищата в областта, настилките са обработени и почистени"}
{"url": "http://www.focus-news.net/news/2017/12/23/2470407/burgas-spektakalat-valshebstva-po-koleda-shte-bade-predstaven-v-darzhavnata-opera.html", "text": "Прочутият илюзионист Астор заедно с някои от най-добрите ни джаз музиканти, под диригентството на композитора Ангел Заберски - младши, ще представят пред бургаската публика коледен музикално-илюзионен спектакъл. Това съобщиха от пресцентъра на Община Бургас. „Вълшебства по Коледа“ е представление за малки и големи. Спектакълът ще бъде представен на сцената на Държавна опера - Бургас. На фона на коледните джаз пиеси в изпълнение на Ангел Заберски Бенд, Астор ще поднесе изненадващи илюзионни номера и фокуси. За децата участници в магичната програма ще има подаръци, както подобава на една истинска Коледа.\r\nВ музикалния състав участват Ангел Заберски - пиано, Михаил Йосифов - тромпет, Стоян Янкулов - Стунджи - барабани, Велислав Стоянов - тромбон, Борис Таслев - контрабас, испанският саксофонист Арнау Гарофе и Димитър Льолев - саксофон. Фокусите на Астор ще бъдат за всички възрасти, а музиката от познати коледни песни.", "date": "2017.12.23", "title": "Бургас: Спектакълът „Вълшебства по Коледа“ ще бъде представен в Държавната опера"}
{"url": "http://www.focus-news.net/news/2017/12/23/2470408/oprr-obyavi-protsedurata-za-kupuvane-na-400-lineyki-i-modernizatsiya-na-tsentrovete-za-speshnata-pomosht-za-163-mln-lv.html", "text": "Управляващият орган на Оперативна програма „Региони в растеж“ 2014 – 2020 г. обяви процедура за предоставяне на безвъзмездна финансова помощ по „Регионална здравна инфраструктура“. Тя се реализира в рамките на Приоритетна ос 4 на управляваната от Министерството на регионалното развитие и благоустройството оперативна програма. Това съобщиха от пресцентъра на Министерство на регионалното развитие и благоустройството. Бенефициент на безвъзмездната финансова помощ на обща стойност 163,5 млн. лв. е Министерство на здравеопазването.\r\nВ рамките на крайния срок на процедурата - 30 март 2018 г., Министерството на здравеопазването ще кандидатства за закупуване на 400 линейки, оборудвани със съвременна медицинска апаратура, и за обновяване на 27 центъра за спешна медицинска в областните градове с техните 170 филиала и 6 изнесени екипа.\r\nС изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура. Всички лица на територията на България ще имат равнопоставен достъп до медицинска помощ при спешни състояния в съответствие с най-добрите европейски практики и изисквания за своевременност, достатъчност, качество и безопасност.\r\nНасоките за кандидатстване са обявени на интернет страницата на ОПРР 2014 – 2020 – www.bgregio.eu  в меню Оперативна програма „Региони в растеж 2014-2020\"/\"Актуални процедури\" и в ИСУН 2020.", "date": "2017.12.23", "title": "ОПРР обяви процедурата за купуване на 400 линейки и модернизация на центровете за спешната помощ за 163 млн. лв."}
{"url": "http://www.focus-news.net/news/2017/12/23/2470409/pernik-s-tarzhestven-kontsert-koledno-matine-zavarshva-praznichnata-programa-za-detsata-v-grada.html", "text": "С тържествен концерт \"Коледно матине\" завършва празничната програма за децата в Перник, съобщиха от пресцентъра на общината. В събитието, което ще се проведе в Театралния салон на Обединения детски комплекс, участие ще вземе хор \"Родна песен\".", "date": "2017.12.23", "title": "Перник: С тържествен концерт \"Коледно матине\" завършва празничната програма за децата в града"}
{"url": "http://www.focus-news.net/news/2017/12/23/2470410/anadolu-agency-redzhep-tayip-erdogan-e-razgovaryal-s-darzhavniya-glava-na-frg-i-palestinskiya-si-kolega-za-erusalim.html", "text": "Държавният глава на Турция Реджеп Тайип Ердоган е провел отделни телефонни разговори с палестинския си колега Махмуд Аббас и с президента ФРГ Ангела Меркел, в рамките на които са обсъдили решението на американския лидер Доналд Тръмп да признае Ерусалим за столица на Израел, предава Anadolu Agency, като се позовава на източник, близък до Президентството в Анкара.\r\nРазговорите са проведени в петък вечер, подчертава източникът на агенцията, пожелал анонимност. Не се съобщават подробности за съдържанието на разговорите.\r\nНа 6 декември държавният глава на САЩ Доналд Тръмп обяви решението си да признае Ерусалим за столица на Израел. Макар в ключовата му реч да не бе пояснено дали става въпрос за целия град или само за частта, в която живеят евреи, решението на Тръмп предизвика остра международна реакция. Тереза Герова", "date": "2017.12.23", "title": "Anadolu Agency: Реджеп Тайип Ердоган е разговарял с държавния глава на ФРГ и палестинския си колега за Ерусалим"}
{"url": "http://www.focus-news.net/news/2017/12/23/2470411/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокоен е трафикът по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление. Пътните настилки са сухи, в планинската част на региона на места мокри. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.12.23", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2017/12/23/2470412/pss-loshi-sa-usloviyata-za-ski-i-turizam-vav-visokite-chasti-na-planinite.html", "text": "Условията за ски и туризъм във високите части на планините са лоши заради неблагоприятните метеорологични условия. Това съобщиха за Агенция „Фокус“ от Планинската спасителна служба (ПСС) при БЧК. Температурите са ниски, по най-високите части на планините са под минус 10 градуса, образувала се е мъгла и духа много силен вятър. Има опасност от изгубвания и измръзвания. От ПСС не препоръчват през днешния ден да се предприемат изкачвания и ходене във високите части на всички планини в България. \r\nКурортите са започнали да отварят своите ски зони. Лифтовете работят на Боровец, Банско, Пампорово, Мечи чал и Добринище. През изминалото денонощие не е имало инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.23", "title": "ПСС: Лоши са условията за ски и туризъм във високите части на планините"}
{"url": "http://www.focus-news.net/news/2017/12/23/2470413/kzp-preporachva-metodi-za-spestyavane-ot-smetkite-za-elektricheska-energiya-v-praznichnite-dni.html", "text": "Много хора ще отсъстват от домовете си за по-продължителен период от време заради струпването на повече почивни дни около Коледа. За да се намали консумацията на електрическа енергия и съответно да не се товарят излишно сметките, Комисията за защита на потребителите препоръчва преди да тръгнете, да прегледате всички уреди и да оставите включени само тези, които е наложително да работят. Това съобщиха от пресцентъра на КЗП.\r\nВ случай че сте решили да прекарате празничните почивни дни у дома, експертите имат няколко бързи и практични съвета как да пестите енергия от осветлението, отоплението и при приготвянето на гозбите.  \r\nПразникът предполага още светлина – от полилеите и настолните лампи до електрическите украси… И все пак, не оставяйте осветлението включено там, където не се ползва. Гасете лампите, когато излизате от стаята за по-дълго. Имайте предвид и това, че енергоспестяващите крушки използват 75% по-малко енергия от останалите, обаче твърде честото включване и изключване скъсява живота им. \r\nПовечето дни у дома обикновено допълнително товарят сметките ни за отопление. Ето няколко прости правила, които да следвате, за да спестите. Дръпнете завесите рано сутрин, за да влиза повече слънце. Затворете всички прозорци, врати и дръпнете обратно пердето, когато искате да запазите топлината вътре, съветват специалисти. Когато ползвате отоплителен уред, неговият размер трябва да съответства с размера на помещението. Добре е да знаете, че ако затворите вратите към хладните стаи като кухни, бани и перални помещения, можете да намалите със 75% загубата на топлина в дома си.  \r\nИзберем ли да посрещнем Бъдни вечер и Коледа в къщи, най-вероятно ще се наложи да приготвим повече ястия за празничната трапеза. Има трикове, с които да спестим електрическа енергия, а и време. \r\nМожете да намалите разхода на ток, като планирате преди да сготвите замразени храни. Извадете храната от фризера предната вечер и я оставете да се размрази в хладилника – така му помагате да консумира по-малко енергия. \r\nВ случай че трябва да варите вода, използвайте точно толкова, колкото Ви е нужно. Ако е необходимо по-малко количество, електрическият чайник е най-добрият избор, тъй като на него му трябва по-малко ток в сравнение с котлоните. \r\nКогато готвите на котлон, използвайте този, който най-точно съвпада с диаметъра на тенджерата или тигана. При готвене на по-малки количества, ползвайте малки готварски уреди като електрически тиган, например. Те се нуждаят от до 3 пъти по-малко енергия. В тенджерите под налягане храната се приготвя около 3 пъти по-бързо.\r\nАко можете, старайте се да готвите най-вече с поставен капак – по-бързо и ефективно е! Поставянето на капак и използването в максимална степен на тенджери под налягане позволява икономия на електроенергия до 20 на сто, отчитат експертите. \r\nПри готвене на фурна, спестете енергия и от подгряването й. Храната, чието приготвяне отнема повече от час, може да бъде сложена в студена фурна. Докато готвите, старайте се да не отваряте фурната прекалено често – всеки път тя ще губи от 50 до 100°С от температурата си.\r\nЗа всички ястия, изискващи готвене повече от 45 минути, можете да изключите фурната 10 минути преди оставащото време. Тя ще задържи температурата си, стига да не я отваряте. Така ще спестите до 20 на сто от сумата, която се заплаща за електроенергията, използвана за нейната работа.  \r\nМожете да намалите фурната с 20°C, когато приготвяте ястия в керамични или стъклени съдове. Тези материали задържат по-добре топлината, затова с тях е нужна по-малко енергия.", "date": "2017.12.23", "title": "КЗП препоръчва методи за спестяване от сметките за електрическа енергия в празничните дни"}
{"url": "http://www.focus-news.net/news/2017/12/23/2470414/faz-broyat-na-vodenite-razsledvaniya-za-terorizam-v-germaniya-se-e-uvelichil-petkratno-prez-nastoyashtata-godina.html", "text": "Броят на разследванията за тероризъм, водени от Федералната прокуратура на Германия, се е увеличил значително през 2017 г., съобщава националният ежедневник Die Frankfurter Allgemeine Zeitung.\r\nПрез настоящата година са открити около 1200 производства срещу предполагаеми терористи, от които близо хиляда са свързани с радикалния ислям, поясни говорител на Федералната прокуратура в Карлсруе. Спрямо предходната година, броят им се е увеличил петкратно: през 2016 г. са открити около 250 подобни дела, около 200 от които за ислямски тероризъм. Тереза Герова", "date": "2017.12.23", "title": "FAZ: Броят на водените разследвания за тероризъм в Германия се е увеличил петкратно през настоящата година"}
{"url": "http://www.focus-news.net/news/2017/12/23/2470415/veliko-tarnovo-slab-snyag-prevalyava-v-grada-patnite-nastilki-sa-mokri-i-hlazgavi.html", "text": "Слаб сняг превалява във Велико Търново, предаде репортер на Радио „Фокус” – Велико Търново. Времето е облачно. Температурата на въздуха е минус 3 градуса. Пътните настилки са мокри, на места заледени. Трафикът в града е сравнително спокоен. Светофарната уредба под НВУ „Васил Левски“ не работи. Движението се регулира с пътни знаци. По-интензивно е движението в центъра на града – на кръстовището пред Съдебната палата и пред сградата на Пощата в града, както и по бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна.\r\nОтворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.23", "title": "Велико Търново: Слаб сняг превалява в града, пътните настилки са мокри и хлъзгави"}
{"url": "http://www.focus-news.net/news/2017/12/23/2470416/sofiya-186-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "186 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че тази нощ не е имало тежки случаи или измръзнали хора.", "date": "2017.12.23", "title": "София: 186 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/23/2470417/the-peninsula-v-katar-be-otkrita-izlozhba-aromati-ot-balgariya.html", "text": "Изложба от 22 фотографии на лавандулови и розови полета от България бе открита в катарската столица Доха, съобщава местното електронно издание The Peninsula. \r\nИзложбата „Аромати от България“ включва само някои от снимките, направени от българските фотографи Красимир Матаров и Руслан Асанов. Зашеметяващите гледки, уловени от двамата фотографи, са важна суровина на бързо развиваща се индустрия и магнит за туристите, хиляди от които годишно посещават цветните полети, за да се полюбуват на красотата им. \r\n„Изложбата „Аромати от България\" е инициатива на нашето посолство заедно с културно селище „Катара“. Тя показва удивителни снимки на прекрасни лавандулови и розови полета в България и реколтата от тези много ценни и красиви цветя, използвани в производството на етерично масло, което е в основата на най-добрите марки парфюми в света\", заяви за изданието посланикът на България в Катар Метин Казак. Той подчерта значението на лавандулата и розовото масло за България като водещ производител на етерични масла.  Тереза Герова", "date": "2017.12.23", "title": "The Peninsula: В Катар бе открита изложба „Аромати от България“"}
{"url": "http://www.focus-news.net/news/2017/12/23/2470418/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-izlachvane-na-audio-vizualen-spektakal-tsarevgrad-tarnov-zvuk-i-svetlina.html", "text": "Въвежда се временна организация на движението днес и на 30 декември, съобщиха от пресцентъра на Община Велико Търново. Във връзка с излъчвания на Аудио-визуален спектакъл „Царевград Търнов – звук и светлина” днес, както и 30 декември за времето от 17.45 до 18.30 часа за движение на МПС ще бъдат затворени площад „Цар Асен I”, както и прилежащите улици „Иван Вазов”, \"Никола Пиколо\" и „Климент Охридски”.", "date": "2017.12.23", "title": "Велико Търново: Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина”"}
{"url": "http://www.focus-news.net/news/2017/12/23/2470419/haskovo-spektakal-na-nencho-ilchev-shte-se-provede-v-dramatichno-kuklen-teatar-ivan-dimov.html", "text": "Спектакъл на Ненчо Илчев от „Комиците“ ще се проведе в Драматично-куклен театър „Иван Димов“. Това съобщиха от пресцентъра на Община Хасково. Представлението ще започне в 11.00 часа и ще бъде с участието на балет „Тангра“. \r\nНа 26 декември от 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“. \r\nПавел и Венци Венц ще гостуват в Хасково на 28 декември, като концертът е от 19.00 часа в зала „Дружба“. Публиката ще може да се срещне тогава отново и със своите любимци от „Different Highway“.", "date": "2017.12.23", "title": "Хасково: Спектакъл на Ненчо Илчев ще се проведе в Драматично-куклен театър „Иван Димов“"}
{"url": "http://www.focus-news.net/news/2017/12/23/2470420/sitel-makedoniya-ilir-meta-podnese-izvinieniya-na-donald-tramp-za-albanskiya-vot-v-oon-sreshtu-reshenieto-na-sasht-za-erusalim.html", "text": "Президентът на Албания Илир Мета изпрати писмо до американския държавен глава Доналд Тръмп, в което изразява съжаление във връзка с подкрепата на Тирана за резолюцията на ООН срещу решението на Вашингтон да признае Ерусалим за столица на Израел, предава скопският телевизионен канал „Сител“.\r\n„Вотът срещу нашия голям съюзник и приятел е даден без предварителна консултация с президента на Република Албания, нито с парламента на Албания, и не отразява позицията на албанския народ, който никога няма да забрави подкрепата на САЩ в най-трудните моменти от неговото съществуване“, пише в писмото си Мета.\r\nАлбанският лидер добавя, че той лично ще поиска обяснение за случилото се. „Това е в противоречие с нашите приятелски и стратегически отношения, и с интересите на нашите народи“, се казва още в текста. \r\nПо-рано, чрез своя говорител, президентът на Албания подчерта, че „решението и вота „против“ са напълно ненужни“.\r\nПредседателят на основната опозиционна „Демократическа партия\" Лулзим Баша заяви, че правителството на Еди Рама е допуснало грешка с гласуването в ООН. Според Баша, който напомни за проамериканската ориентация на албанците през последните 27 години, вотът е в противоречие с националния интерес на страната.  Тереза Герова", "date": "2017.12.23", "title": "„Сител“ (Македония): Илир Мета поднесе извинения на Доналд Тръмп за албанския вот в ООН срещу решението на САЩ за Ерусалим"}
{"url": "http://www.focus-news.net/news/2017/12/23/2470421/stara-zagora-burgaskata-izlozhba-luksat-na-19-vek-shte-gostuva-v-kazanlak.html", "text": "Днес в мултимедийната зала на Исторически музей „Искра” – гр. Казанлък ще бъде открита изложба „Луксът на XIX век”, която е резултат на съвместния проект на Регионален исторически музей – Бургас и Регионален исторически музей – Русе. Това съобщиха от Регионален исторически музей - Бургас.\r\nЕкспонатите са част от колекциите от луксозни предмети, постъпили в РИМ – Бургас през 1996 г. и 2000 г., след задържането им от Митница - Бургас, при опит за нелегален трафик на културни ценности през територията на България. В периода 2008 – 2016 г. предметите са включени в изложбата „Дарени и спасени съкровища”, която от години се радва на висок посетителски интерес в залата на бургаската Историческа експозиция на ул. „Лермонтов” 31.\r\nПостъпилата в музея през 1996 г. „френска колекция” включва 13 настолни часовници, 32 вази и 11 свещници към тях, абажури, полилеи, сребърни подноси, сребърен сервиз за ликьор, аплици и част от будоар. През 2000 г. е задържана на митницата и предадена в музея т.нар. „румънска колекция”, която съдържа картини, рамки за картини, огледала, ракла с резбована украса и сервизи, произведени в ателиета на Австроунгарската империя и Италия и част от интериора на европейските домове от началото на 20 век.\r\n„Луксът на 19 век” представя тенденциите и идеите в изкуството от епохата на Европейското Просвещение, промените последвали Индустриалната революция в Англия, модернизацията и развитието на творческите образи през 19 до началото на 20 век.\r\nВече трета година Регионалните музеи в Бургас и Русе се обединяват около темата „Луксът на ХIХ век”. Така бургаската колекция от „спасени съкровища”, във формата на мобилна изложба достига до все по-широка публика.", "date": "2017.12.23", "title": "Стара Загора: Бургаската изложба „Луксът на 19 век“ ще гостува в Казанлък"}
{"url": "http://www.focus-news.net/news/2017/12/23/2470422/sport-sportniyat-arbitrazh-v-lozana-postanovi-polovin-globa-za-balgarskite-shtangi.html", "text": "След три дела и близо 3-годишна съдебна сага Международният спортен арбитраж (КАС) постанови глобата на Българска федерация по вдигане на тежести (БФВТ) да бъде намалена наполовина. Решението е „соломоновско“, като КАС не е приел исканата от Международната федерация (IWF) максимална сума и е уважил само  частично аргументите на БФВТ, че в случая щангистите са станали жертва на чужда небрежност.\r\nКакто е известно, през март 2015 г. по време на внезапен допинг тест бе открито наличието на анаболния стероид „станозолол“ в пробите на 11 български състезатели от националните отбори. По-късно три независими проверки в авторитетни лаборатории сред които тези в Хамбург и Кьолн доказаха, че причината е замърсена партида на хранителната добавка „Трайбест“. Базирано на това Българската агенция за безопасност на храните унищожи вече блокираните количества от препарата, заличи го от списъка и състави Акт за административно нарушение на производителя, сезирана бе и Прокуратурата.\r\nПрез последните 3 години Международният спортен арбитраж в Лозана два пъти се произнесе в полза на БФВТ и отменяше напълно глобите, след което IWF моментално налагаше наново същото наказание за същия случай. Сега решението е окончателно и не подлежи на обжалване и от двете страни, съобщава официалният сайт на българската федерация.", "date": "2017.12.23", "title": "Спорт: Спортният арбитраж в Лозана постанови половин глоба за българските щанги"}
{"url": "http://www.focus-news.net/news/2017/12/23/2470423/plovdiv-s-kros-do-asenovata-krepost-prodalzhava-koledno-novogodishnata-programa-v-asenovgrad.html", "text": "С коледен крос до Асеновата крепост продължава коледно-новогодишната програма в Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Събитието ще започне от 11.00 часа на пл. „Акад. Николай Хайтов“. Днес ще се състоят още концерт на детски творчески формации и детски забавления с аниматор.\r\nЧаст от празничната декемврийска програма на Община Асеновград е и Весела клоунада за децата от Центъра за настаняване от семеен тип, която ще започне от 13.00 часа днес в институцията.\r\nНа 31 декември жителите и гостите на Асеновград ще могат да посрещнат 2018 година на пл. „Акад. Николай Хайтов“. Новогодишната програма на централния площад ще започне в 23.00 часа. Присъстващите ще се забавляват с музиката на орк. „Калофер“, а след полунощ ще има новогодишна наздравица със станимашки мавруд и празнични илюминации.\r\nТони МИХАЙЛОВ", "date": "2017.12.23", "title": "Пловдив: С крос до Асеновата крепост продължава коледно-новогодишната програма в Асеновград"}
{"url": "http://www.focus-news.net/news/2017/12/23/2470424/blagoevgrad-snyag-vali-v-rayona-na-patya-selo-cherna-mesta-yundola-patishtata-sa-prohodimi-i-obraboteni-sreshtu-zaledyavane.html", "text": "Сняг вали в района на пътя село Черна места - Юндола. Това каза за Радио „Фокус“ - Пирин дежурният служител в Областно пътно управление - Благоевград. Интензивно е движението по автомагистрала „Струма“ и главен път Е-79 в частта им от област Благоевград. Нормално натоварено е преминаването по второкласен път–19 Симитли - Гоце Делчев. Пътните настилки са предимно сухи и нормално проходими при зимни условия. Само по високите и усойни места е възможно пътищата да се частично мокри и хлъзгави, но са обработени срещу заледяване. През изминалата нощ обстановката в региона е била спокойна и няма регистрирани тежки пътни инциденти. Полицейското присъствие по основните пътни направление ще бъде засилено.\r\nЛора КАЛЧЕВА", "date": "2017.12.23", "title": "Благоевград: Сняг вали в района на пътя село Черна места - Юндола, пътищата са проходими и обработени срещу заледяване"}
{"url": "http://www.focus-news.net/news/2017/12/23/2470425/zigmar-gabriel-planovete-na-emanyuel-makron-za-reformi-v-evropa-shte-badat-vav-fokusa-na-koalitsionnite-pregovori-v-berlin.html", "text": "Министърът на външните работи на ФРГ Зигмар Габриел подчерта, че плановете на френския президент Еманюел Макрон за реформи в Европейския съюз ще имат голяма роля в преговорите за съставяне на новата управляваща коалиция в Германия, предава Reuters.\r\nГабриел, който до по-рано тази година бе председател на Германската социалдемократическа партия (ГСДП), призна, че подкрепя предложението на Макрон за отделен бюджет на еврозоната. „Трябва да се готови да инвестираме повече в нашето бъдеще“, заяви първият дипломат на Берлин в интервю за френски вестник, публикувано в събота.  Тереза Герова", "date": "2017.12.23", "title": "Зигмар Габриел: Плановете на Еманюел Макрон за реформи в Европа ще бъдат във фокуса на коалиционните преговори в Берлин"}
{"url": "http://www.focus-news.net/news/2017/12/23/2470426/balgarskiyat-patriarh-neofit-shte-oglavi-praznichnite-bogosluzheniya-za-rozhdestvo-hristovo-v-patriarsheskata-katedrala-sv-al-nevski.html", "text": "Негово светейшество Българският патриарх и Софийски митрополит Неофит ще оглави празничните богослужения за  Рождество Христово в патриаршеската катедрала \"Св. Ал. Невски\", предаде репортер на Агенция \"Фокус\".\r\nНа 24 декември, вечерта, Негово светейшество Българският патриарх и Софийски митрополит Неофит ще оглави празничната служба на Бъдни вечер в патриаршеската катедрала \"Св. Александър Невски\". Начало: 18.00 часа. \r\nПатриарх Неофит ще оглави на 25 декември - Рождество Христово Патриаршеска Света Литургия отново  в катедралата  \"Св. Александър Невски\", с начален час 09.30 часа.  \r\nНикола ПETKOВ", "date": "2017.12.23", "title": "Българският патриарх Неофит ще оглави празничните богослужения за Рождество Христово в патриаршеската катедрала \"Св. Ал. Невски\""}
{"url": "http://www.focus-news.net/news/2017/12/23/2470427/radio-svobodna-evropa-makedoniya-prodalzhava-kongresat-na-vmro-dpmne-za-izbiraneto-na-nov-lider.html", "text": "В 11 часа (местно време) във Валандово ще продължи работата на XVI Конгрес на ВМРО-ДПМНЕ, на който ще бъде избран новият председател на партията, припомня  Радио „Свободна Европа“ в редакцията си за Македония.\r\nЕдинственият кандидат за наследник на подалият оставка Никола Груевски е Християн Мицкоски. \r\nКонгресът на ВМРО-ДПМНЕ бе открит в следобедните часове на петък, а от 544 делегати, присъстваха само 411, според председателя на комисията за проверка Светлана Якимовска. По този начин бе изпълнено условието по чл. 18 от устава на партията, съгласно което „конгресът може да работи, само с присъствието на най-малко две трети от общия брой делегати“., т.е. най-малко 363-ма.  Тереза Герова", "date": "2017.12.23", "title": "Радио „Свободна Европа“ (Македония): Продължава конгресът на ВМРО-ДПМНЕ за избирането на нов лидер"}
{"url": "http://www.focus-news.net/news/2017/12/23/2470428/kyustendil-turisticheskoto-druzhestvo-organizira-poseshtenie-na-vekovnite-sekvoi-v-osogovska-planina-otlicheni-s-nagradata-darvo-s-koren.html", "text": "Туристическото дружество в Кюстендил организира посещение на вековните секвои в Осоговска планина, отличени с наградата \"Дърво с корен\". Това съобщи за Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. Тръгването ще бъде от 10.00 часа от Спортен комплекс „Осогово”. Туристите ще извървят пеша разстоянието до местността Ючбунар в Осоговска планина, където се намират вековните секвои. „По този начин още веднъж ще засвидетелстваме нашето уважение към природата, наслаждавайки се заслужено признатите за най-любими дървета на България за тази година”, каза Силвия Михова. \"Фокус\" припомня, че секвоите в местността Ючбунар при село Богослов станаха победители в конкурса „Дърво с корен”. Гласуването за любимо дърво и най-интересно вековно дърво в „Дърво с корен 2017“ се проведе от 18 септември до 31 октомври 2017 г. Победителите в конкурса бяха определени в онлайн гласуване и по решение на журито на конкурса. Категориите на състезанието бяха: \"Дърво с корен\", \"Вековните дървета говорят\" и \"Млад природолюбител\". Секвоите в местността Ючбунар като победител в състезанието ще участват в конкурса \"Европейско дърво на годината 2018\" през следващата година.\r\nВенцеслав ИЛЧЕВ", "date": "2017.12.23", "title": "Кюстендил: Туристическото дружество организира посещение на вековните секвои в Осоговска планина, отличени с наградата \"Дърво с корен\""}
{"url": "http://www.focus-news.net/news/2017/12/23/2470429/vitsepremierat-valeri-simeonov-balgariya-vinagi-e-bila-mashteha-za-balgarite-v-chuzhbina-no-s-rabotata-na-segashnoto-upravlenie-stava-i-bashta-i-mayka.html", "text": "България винаги е била мащеха за българите в чужбина, но с нашето съдействие и с активната позиция на сегашното правителство, сегашното управление на България, мисля, че ставаме и баща, и майка. Това каза вицепремиерът Валери Симеонов в интервю за Агенция „Фокус“ във връзка с откриването на инициираната от него нова въздушна линия по маршрута София – Одеса.\r\n„Виждаме как тези жестове, това внимание, тези постижения, които реализираме, предизвикват още искания от страна на нашите сънародници. Сега например подарихме на Всеукраинския културен дом 16 костюма за народи танци от македонския и родопския край, които са пълна комплектация и въобще не са евтини. И веднага заваляха заявки и от другите културни домове. Така че нашата работа е малко повече да обръщаме внимание на тези общности, защото те генерират едни истински българи, носители на традиционните български ценности, които, за съжаление, в България започнаха да поизбледняват“, каза още Симеонов.\r\nВицепремиерът обясни, че и през следващата година ще продължава работата по отношение на българските общности извън пределите на страната. „Ще продължаваме да подпомагаме дейността на неделните училища в Украйна. Ще продължаваме да се опитваме чрез икономически форми да ангажираме някакъв по-широк кръг от бизнеса в България към Украйна и обратното – от Украйна към България. Няма да оставим без внимание и нашите сънародници в Западните покрайнини, в Македония и в Унгария, където вече също имаме доста голям напредък за тези 7 месеца, включително с осигуряването на средства за изграждането на Български културен център в Будапеща. Трябва да споменем и топлите отношения, които са свързани със срещи на най-високо ниво с министъра на външните работите на Унгария, държавни секретари, форумът „16+1“, който е свързан с прокарването на китайски инвестиции в страните от Източна Европа и т.н. и т.н. Така че полето за действие е широко стига да има кой да бачка“, обясни той.\r\nЦветилена СИМЕОНОВА", "date": "2017.12.23", "title": "Вицепремиерът Валери Симеонов: България винаги е била мащеха за българите в чужбина, но с работата на сегашното управление става и баща, и майка"}
{"url": "http://www.focus-news.net/news/2017/12/23/2470430/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки са сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2017.12.23", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/23/2470431/mvr-edin-chovek-e-s-opasnost-za-zhivota-a-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 14 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 14 тежки пътнотранспортни произшествия. В София са регистрирани 83 леки и 5 тежки катастрофи, при които са пострадали 5 души.", "date": "2017.12.23", "title": "МВР: Един човек е с опасност за живота, а 14 души са пострадали при катастрофи в страната през изминалото денонощие"}
{"url": "http://www.focus-news.net/news/2017/12/23/2470432/afp-broyat-na-zaginalite-v-rezultat-na-tropicheskata-burya-vav-filipinite-dostigna-do-133-dushi.html", "text": "Продължава да нараства броят на жертвите, загинали в резултат на наводненията и свлачищата в Република Филипини, предизвикани от тропическа буря. По последни данни жертвите са 133, предава AFP.\r\nБурята „Тембин“ удари най-силно втория по големина остров в страната – Минданао. Очаква се тя да отслабне в понеделник.\r\nПо-рано бе съобщено за около 90 жертви, както и за редица хора в неизвестност. Властите се опасяват, че броят на загиналите може да се увеличи през следващите часове. Тереза Герова", "date": "2017.12.23", "title": "AFP: Броят на загиналите в резултат на тропическата буря във Филипините достигна до 133 души"}
{"url": "http://www.focus-news.net/news/2017/12/23/2470433/gl-inspektor-stefan-stefanov-gd-pbzn-izklyuchitelno-opasno-e-da-se-pravi-pirotehnika-v-domashni-usloviya.html", "text": "Изключително опасно е да се прави пиротехника в домашни условия. Това каза в интервю за Агенция „Фокус“ главен инспектор Стефан Стефанов - началник на сектор „Превантивна дейност“ в Главна дирекция „Пожарна безопасност и защита на населението“. „Увеличава се рискът за хората, които използват такива средства. Основни правила за работа са първо - да се закупуват от официални магазини, да са с ненарушена опаковка и с инструкция на български език за тяхната употреба. Естествено трябва да спазваме тази инструкция, да не ги използваме в близост до лесно запалими и горими предмети, насочени в помещения или части от такива, където може да попадне част от пиротехниката и да запали пожар“, обясни гл. инспектор Стефанов и уточни, че трябва да се спазват и мерките за безопасност за хората около нас. „Да не правим пиротехника в домашни условия. Това е изключително опасно и най-вече да спазваме основните правила за безопасност“, добави той. \r\nПо думите му най-честа грешка е използването на пиротехника в закрити помещения, насочването ѝ в близост до лесно запалими предмети и оставянето без наблюдение и ползването от деца, които не са запознати с мерките за безопасност. „Това са най-често срещаните грешки, които се допускат. Трябва да ги съхраняваме на недостъпно място за деца и да ги използваме, когато сме в състояние, в което можем да преценим риска. Съответно да го избегнем“, каза още гл. инспектор Стефан Стефанов.\r\nЛюба АЛЕКСИЕВА", "date": "2017.12.23", "title": "Гл. инспектор Стефан Стефанов, ГД ПБЗН: Изключително опасно е да се прави пиротехника в домашни условия"}
{"url": "http://www.focus-news.net/news/2017/12/23/2470434/sport-tervel-pulev-se-kachva-na-ringa-v-berlin-tazi-vecher.html", "text": "Тервел Пулев обяви, че целта му и на неговия треньор Борислав Бояджиев е спечелването на титла, която да го извиси в ранглистите на световните федерации в полутежка категория.\r\n“Целта на мен и моя треньор е да се подготвяме евентуално за спечелване на някаква титла. Когато правим спаринги или каквото и да е, ние го правим с идеята за по-добри боксьори и гледаме да надмина себе си”, заяви Тервел Пулев по bTV. \r\nТази вечер в Берлин по-малкият от братя Пулеви ще проведе последния си за 2017 година мач, като съперникът му още не е обявен публично. С всеки изминал двубой той се изкачва в ранглистите и целта му е скоро наистина да има възможността да проведе двубой за пояс. \r\nДосега в кариерата си на професионалния ринг Тервел има шест двубоя, пет от които през 2017 година, като всичките са приключили с нокаут преди трети рунд.", "date": "2017.12.23", "title": "Спорт: Тервел Пулев се качва на ринга в Берлин тази вечер"}
{"url": "http://www.focus-news.net/news/2017/12/23/2470435/veliko-tarnovo-spektakalat-koledni-sanishta-na-kuklen-teatar-vesel-shte-bade-predstaven-v-grada.html", "text": "Спектакълът „Коледни сънища” ще представи Куклен театър „Весел“ във Велико Търново. Представлението ще се играе от 11.00 часа на сцената на читалище „Искра“, съобщават от Театъра. Спектакълът „Коледни сънища” е едно от любимите заглавия в репертоара на Театър „Весел“. Драматизацията е на Елка Баланова, постановката – на Веселин Василев, а куклите – на Лидия Къркеланова. Музикалното оформление и студиен звукозапис са дело на Петър Атанасчев. В спектакъла участват актьорите Елка Баланова и Веселин Василев, а специалният гост е Дядо Коледа.\r\n„Едно делфинче от градския фонтан и един снежен човек – едно ново приятелство, родено навръх Коледа! Това е сънят на Тъжния човек, останал сам в празничната нощ. А когато се появи Думка Сладкодумка, започва истинският Празник. Лирична приказка за приятелството – не всеки ден ни се случва да срещнем истински приятел! Но когато дойде Дядо Коледа…?!“\r\n“Коледни сънища” е последният спектакъл, който Куклен театър „Весел“ ще представи през 2017 година на куклената сцена за семейна публика в читалище „Искра“.\r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2017.12.23", "title": "Велико Търново: Спектакълът „Коледни сънища” на Куклен театър „Весел“ ще бъде представен в града"}
{"url": "http://www.focus-news.net/news/2017/12/23/2470436/blagoevgrad-proektat-koledni-chudesa-za-roditeli-i-detsa-shte-se-provede-v-dramatichen-teatar-nikola-vaptsarov.html", "text": "Проект под надслов „Коледни чудеса за родители и деца“ се провежда в Драматичен театър „Никола Вапцаров“ – Благоевград. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. По думите ѝ проектът „Коледни чудеса за родители и деца” е нова идея на ръководството на театъра и се случва за първа година. Спасова добави, че инициативата започва днес от 11.00 часа. „През коледните дни сградата на театъра е дворец на Дядо Коледа, а когато прекрачите прага му ще се озовете сред просторните фоайета, широките стълбища, колонади и високите тавани, мраморни стени и огромни полилеи, потънали в разкошна коледна украса. Във всеки кът ще ви очакват различни атракциони, забавни игри и занимални, както и много лакомства за децата. Герои от различни театрални приказки ще се грижат за децата и техните забавления. Аниматори на игрите са актьори от трупата и студенти от Югозападен университет „Неофит Рилски” - Благоевград“, посочи Спасова. Тя добави, че в края ще се появи и самият Дядо Коледа със Снежанка и шейна, препълнена с коледните подаръци. Децата ще получат дългоочакваните си желания и ще се снимат за спомен с Добрия старец и всички приказни герои. Симона Спасова отбеляза, че всеки родител може да остави подарък за своето дете на касата на театъра, а Дядо Коледа ще му го подари в края на спектакъла.\r\nЛора КАЛЧЕВА", "date": "2017.12.23", "title": "Благоевград: Проектът „Коледни чудеса за родители и деца“ ще се проведе в Драматичен театър „Никола Вапцаров“"}
{"url": "http://www.focus-news.net/news/2017/12/23/2470437/pazardzhik-administrativniyat-sad-otmeni-reshenieto-za-predsrochno-prekratyavane-palnomoshtiyata-na-lazar-vlaykov-kato-obshtinski-savetnik.html", "text": "Административният съд в Пазарджик отмени решението на Общинската избирателна комисия в град Септември, с което са прекратени предсрочно пълномощията на Лазар Влайков като общински съветник. Това става ясно от решението на Административен съд – Пазарджик, публикувано на сайта на институцията. В мотивите към решението си съдът посочва, че не се спори относно обстоятелството, че Влайков не е присъствал на три заседания на Общинския съвет, но за последното от тях той е уведомил, че не може да присъства, тъй като по същото време е призован като обвиняем по наказателно дело в Окръжен съд – Пазарджик. Според съда, това е уважителна причина, за която Влайков е уведомил писмено Общинския съвет в град Септември. С решението си Административният съд в Пазарджик отменя и обезсилването на издаденото удостоверение за общински съветник на Влайков, а също и обявяването за избран за съветник на следващия в листата Йордан Кръстев. Съдът посочва, че съгласно чл. 30, ал. 4, т. 5 от Закона за местното самоуправление и местната администрация пълномощията на общинския съветник се прекратяват предсрочно, когато, без да е уведомил писмено председателя на Общинския съвет за неучастието си в заседанието на съвета по уважителни причини – служебна ангажираност, отсъствие от страната, заболяване и други, не участва в три поредни или в общо пет заседания на Общинския съвет през годината. Решението подлежи на обжалване пред Върховния административен съд в 7-дневен срок от обявяването му.„Фокус“ припомня, че Лазар Влайков подаде оставка като председател на Общинския съвет в град Септември, след като с негов пистолет 6-годишно дете неволно уби собственик на заведение в село Виноградец. Влайков остана общински съветник, но поради наложената му мярка за неотклонение „домашен арест“ не се яви на няколко заседания на Общинския съвет, което даде основание на Общинската избирателна комисия в град Септември да прекрати предсрочно пълномощията му.", "date": "2017.12.23", "title": "Пазарджик: Административният съд отмени решението за предсрочно прекратяване пълномощията на Лазар Влайков като общински съветник"}
{"url": "http://www.focus-news.net/news/2017/12/23/2470438/ria-novosti-rusiya-demonstrira-gotovnost-za-satrudnichestvo-sas-sasht-v-afganistan.html", "text": "Москва има готовност да сътрудничи с Вашингтон за Афганистан. Това заяви в интервю за РИА Новости директорът на втория департамент за Азия към Министерството на външните работи на Руската федерация Замир Кабулов.\r\n„Както отбеляза президентът (Владимир) Путин в хода на последната „пряка линия“, сътрудничеството за Афганистан е направление, по което бихме могли да обединим усилия със САЩ и заедно да допринесем с ефективни усилия за стабилизацията на Афганистан. Бих искал да подчертая, че не ние преустановихме това сътрудничество, такъв избор направиха нашите американски колеги, въпреки че в предишния период нашето взаимодействие доказа своята ефективност“, коментира Кабулов.\r\nДипломатът припомни, че през 2017 г. Русия покани представители на САЩ да участват в „московския формат“ за Афганистан, който и до този момент остава открит за САЩ. Тереза Герова", "date": "2017.12.23", "title": "РИА Новости: Русия демонстрира готовност за сътрудничество със САЩ в Афганистан"}
{"url": "http://www.focus-news.net/news/2017/12/23/2470439/veliko-tarnovo-laboratoriya-za-proizvodstvo-na-amfetamin-e-razbita-pri-spetsializirana-politseyska-operatsiya-v-selo-osenarite.html", "text": "Лаборатория за производство на амфетамин е неутрализирана в село Осенарите, съобщиха от ОДМВР – Велико Търново. Операцията е осъществена на 20 декември тази година от служители на отдел „Наркотици“ при ГДБОП и колегите им от ОДМВР – Велико Търново, под ръководството на Окръжната прокуратура във Велико Търново. В хода ѝ те предприели процесуално-следствени действия в къща в село Осенарите, където разкрили лаборатория за производство на амфетамин в процес на таблетиране. На място били задържани двама мъже – 48-годишен с инициали М.М. от Велико Търново, криминално проявен и осъждан за извършени кражби и отвличане, и 50-годишен с инициали И.С. от Петрич – криминално проявен за участие в организирана престъпна група и за разпространение на наркотици, за което е и осъждан. На адреса са открити и иззети: таблетираща машина в процес на производство на таблетки; 10 найлонови плика, съдържащи бледо жълти таблетки с лого на каптагон, с приблизително общо тегло около 20 кг, които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг амфетамин-субстанция, подготвен за таблетиране; мобилни телефони и други. По предварителни данни, наркотикът е бил предназначен за износ за страна от Близкия Изток.\r\nСлед изтичане на 24–часовите мерки за задържане, на двамата мъже са повдигнати обвинения. С прокурорско постановление мярката им за задържане е удължена за 72 часа.\r\nРаботата по образуваното досъдебно производство продължава под ръководството на прокуратурата.", "date": "2017.12.23", "title": "Велико Търново: Лаборатория за производство на амфетамин е разбита при специализирана полицейска операция в село Осенарите"}
{"url": "http://www.focus-news.net/news/2017/12/23/2470440/sky-news-nad-70-pozharnikari-se-boryat-s-ognena-stihiya-v-londonskiya-zoopark.html", "text": "Повече от 70 пожарникари се борят с огнена стихия, избухнала в Лондонския зоопарк, предава британският телевизионен канал Sky News. \r\nКафене, магазин за сувенири и зона за развъждане на животни са обхванати от пламъците. От зоопарка потвърдиха избухването на пожара, но не коментираха дали животните в него са в опасност. Огънят е избухнал в близост до басейна за пингвините в задната част на обекта.\r\nВ изявление от столичната противопожарна служа се уточнява, че за потушаването на стихията са задействани 72-ма пожарникари.  Тереза Герова", "date": "2017.12.23", "title": "Sky News: Над 70 пожарникари се борят с огнена стихия в Лондонския зоопарк"}
{"url": "http://www.focus-news.net/news/2017/12/23/2470441/vitsepremierat-valeri-simeonov-nay-kasno-prez-fevruari-tryabva-da-vnesem-zakonoproektite-za-oblekchavane-na-protsedurata-za-poluchavane-na-balgarsko-grazhdanstvo.html", "text": "Най-късно през февруари трябва да внесем в Народното събрание законопроектите за облекчаване на процедурата за получаване на българско гражданство. Това каза в интервю за Агенция „Фокус“ вицепремиерът Валери Симеонов. „Работим в тясна връзка с министъра на правосъдието г-жа Цецка Цачева и с вицепрезидента г-жа Илияна Йотова, на която искам много сериозно да благодаря за ангажирането с тази кауза. В момента сме на финалните текстове и очакваме най-късно през януари или февруари 2018 г. тези законопроекти да бъдат внесени в Народното събрание, защото предстои и обществено обсъждане, а искаме да направим и още малко съгласуване с МВР“, уточни Симеонов.\r\nТой обясни, че започва работа и по създаването на връзка по течението на река Дунав между Силистра и Измаил. „Това също е много важно, тъй като реализирането на една такава корабна връзка ще даде възможност за пренасяне на товари и за една по-друга форма на икономически отношения между България и Украйна. В момента сме на проучвателния стадий, имаме вече няколко разговора с министър Московски и търсим фирма, която да се ангажира. Това трябва да е частна фирма, тъй като нямаме форма да ангажираме държавни предприятия. Проблемът е, че малко са операторите на кораби, но работим в тази посока“, каза още вицепремиерът.\r\nЦветилена СИМЕОНОВА", "date": "2017.12.23", "title": "Вицепремиерът Валери Симеонов: Най-късно през февруари трябва да внесем законопроектите за облекчаване на процедурата за получаване на българско гражданство"}
{"url": "http://www.focus-news.net/news/2017/12/23/2470442/sport-el-klasiko-machat-na-bogatite.html", "text": "Реал (Мадрид) приема Барселона в мач 17 кръг на Примера дивисон на „Сантяго Бернабеу“ днес от 14:00 часа.\r\nМачът в Мадрид ще бъде сблъсък на двата най-скъпи отбори в света. Общата цена на играчите надхвърля милиард и половина евро. Според „Траснфермаркт“ най-скъпите футболисти са двете звезди Кристиано Роналдо (100 милиона) и Лионел Меси (120 милиона).\r\nМачът има голямо значение за класирането в Примера дивисион. Реал (Мадрид) е изправен през задължителна победа, тъй като при загуба ще изостава с 14 точки от Барселона, въпреки че има мач по-малко. Поражението почти сигурно ще извади „белия балет“ от сметките в борбата за титлата.\r\nПрез тази година Ел Класико ще бъде и изключителен политически дуел. Противопоставяне на обединена Испания и Реал (Мадрид) срещу сепаратисткото настроение в Каталуня, подкрепяно от Барселона.\r\nСамо четири държави в света няма да има директно предаване на дербито. От шоуто на сблъсъка между Реал (Мадрид) и Барселона ще бъдат лишени жителите на Монголия, КНДР, Малта и Папуа Нова Гвинея.\r\nВенцислав ДРАГОМАНОВ", "date": "2017.12.23", "title": "Спорт: „Ел Класико“ – мачът на богатите"}
{"url": "http://www.focus-news.net/news/2017/12/23/2470443/blagoevgrad-vtoriyat-koleden-detski-futbolen-turnir-se-provezhda-v-simitli.html", "text": "Вторият коледен детски футболен турнир се провежда в Симитли. Това съобщиха за Радио „Фокус“ – Пирин организаторите на спортното събитие. Той ще се състои в спортната зала на стадион „Септември“ днес и утре. В турнира участие ще вземат 6 футболни отбора. Домакин ще бъде „Септември“ - Симитли, останалите участници ще бъдат „Пирин-2001“, „Пирин“ (Благоевград), „Перун“ (Кресна), „Мечетата“ (Петрич) и „Орлетата“ (Благоевград). Първата среща за деня започна в 11.00 часа. Коледният детски турнир за втора поредна година е под патронажа на Община Симитли и кмета Апостол Апостолов, който е основният двигател в развитието на спорта в Симитли.\r\nЛора КАЛЧЕВА", "date": "2017.12.23", "title": "Благоевград: Вторият коледен детски футболен турнир се провежда в Симитли"}
{"url": "http://www.focus-news.net/news/2017/12/23/2470444/predsedatelyat-na-parlamenta-tsveta-karayancheva-da-zabravim-predizbornata-leksika-zashtoto-novi-izbori-ne-se-zadavat.html", "text": "Искам да посъветвам както себе си, така и колегите - да забравим предизборната лексика, защото нови избори не се задават. Това заяви в предаването  по „Хоризонт“ председателят на парламента Цвета Караянчева. Караянчева отрече да черпи увереност от думите на почетния председател на ДПС Ахмед Доган, че сегашното управление няма алтернатива и изтъкна, че многократно е декларирала, че управляващата колиция е „абсолютно стабилна“. „А какво всъщност каза господин Доган по-различно от това, което ние говорим и това, което всички знаем“, заяви председателят на парламента. Запитана дали речта на Ахмед Доган е била и флирт с ГЕРБ, Караянчева коментира: „Това са техни вътрешнопартийни работи. Ако те имат различия с господин Карадайъ, трябва да си ги уточнят. Аз мисля, че всички знаем, и опозицията разбира се, че вотът не се внася, за да предизвика нови избори, колкото да прикове обществото внимание в един дебат, в който опозицията ще напада, а управляващите така ще разказват какво са направили през изминалите 8 месеца“.", "date": "2017.12.23", "title": "Председателят на парламента Цвета Караянчева: Да забравим предизборната лексика, защото нови избори не се задават"}
{"url": "http://www.focus-news.net/news/2017/12/23/2470445/gl-inspektor-stefan-stefanov-tryabva-da-sme-s-povisheno-vnimanie-kam-koledno-novogodishnata-ukrasa-i-otoplitelnite-uredi-za-da-izbegnem-intsidenti.html", "text": "Рисковете от коледната и новогодишната украса са свързани с използването на електрически илюминационни ефекти, свързани с украсата, които при техническа неизправност могат да доведат до запалване и възникване на пожар. Това каза в интервю за Агенция „Фокус“ началникът на сектор „Превантивна дейност“ в Главна дирекция „Пожарна безопасност и защита на населението“. „Използването на фойерверки в домашни условия като бенгалски огън и други подобни трябва да е съгласно инструкцията на производителя – на безопасно място, далеч от лесно запалими предмети, от украсата и дрехи“, обясни гл. инспектор Стефанов. \r\nПо думите му рискът от пожар вкъщи не е свързан само с използването на илюминации и на пиротехника, а в този сезон и с отоплителни и нагревателни уреди – дали на газ, течно, твърдо гориво, или на ток. „Има основни правила за безопасност. Не трябва да ги оставяме без наблюдение, в близост до горими предмети или върху тях. Уредите трябва да бъдат технически изправни, да не допускаме в близост детска игра, защото това е риск и за самите деца, и за самите нас. Предварително трябва да знаем как ще реагираме, ако възникне някаква по-критична ситуация“, допълни той и уточни, че когато има камини и такива с открит огън, печки на твърдо гориво, около тях трябва да има негорима подложка, така че ако изпаднат въглени, да не предизвикаме запалване. „Не трябва да претоварваме електрическата инсталация, най-вече защото освен отоплителните уреди, може да ни се наложи да включваме и други такива по време на празниците. Трябва да следим и за правилната експлоатация на всички уреди. Много лесно е една вентилаторна печка, неволно съборена, да предизвика пожар. Затова отново казваме, че трябва да сме с повишено внимание“, каза още гл. инспектор Стефан Стефанов. \r\nЛюба АЛЕКСИЕВА", "date": "2017.12.23", "title": "Гл. инспектор Стефан Стефанов: Трябва да сме с повишено внимание към коледно-новогодишната украса и отоплителните уреди, за да избегнем инциденти"}
{"url": "http://www.focus-news.net/news/2017/12/23/2470446/interfaks-prez-poslednite-nyakolko-godini-pri-ekspeditsii-ruskite-voenni-moryatsi-sa-otkrili-11-novi-ostrova-v-svetovniya-okean.html", "text": "През последните няколко години при различни експедиции и походи руските военни моряци са открили 11 нови острова в различни част в Световния океан. Това заяви главнокомандващият ВМФ на Руската федерация адмирал Владимир Королев, предава Интерфакс.\r\n„Делът на съвременните морски средства за навигация и океанография се увеличиха дойно. В последните години са открити 11 острова, шест пролива и пет залива“, уточни адмирал Королев.\r\nПървото от години насам околосветско пътешествие руските военни моряци са осъществили в периода 2014-2016 г., напомни Королев.. Тереза Герова", "date": "2017.12.23", "title": "Интерфакс: През последните няколко години при експедиции руските военни моряци са открили 11 нови острова в Световния океан"}
{"url": "http://www.focus-news.net/news/2017/12/23/2470447/veliko-tarnovo-s-14-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 462 см. Температурата на водата e 4.2 градуса. Днес облачността ще значителна. Максималните температури ще са предимно между 0° и 5°.", "date": "2017.12.23", "title": "Велико Търново: С 14 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/23/2470448/sofiya-koloni-ot-avtomobili-sa-se-obrazuvali-na-avtomagistrala-trakiya-mezhdu-elin-pelin-i-vakarel-v-posoka-burgas.html", "text": "Колони от автомобили са се образували на магистрала „Тракия“ между Елин Пелин и Вакарел в посока Бургас, предаде репортер на Агенция „Фокус“. Движението се извършва в две колони. По-слаб е трафикът в посока София.", "date": "2017.12.23", "title": "София: Колони от автомобили са се образували на автомагистрала „Тракия“ между Елин Пелин и Вакарел в посока Бургас"}
{"url": "http://www.focus-news.net/news/2017/12/23/2470449/tass-rusiya-nyama-da-uchastva-v-nadprevarata-vav-vaorazhavaneto-sas-sasht.html", "text": "Русия няма да участва в ускоряването на „надпреварата във въоръжаването“ със САЩ. Това увери в разговор с агенция TACC председателят на Комисията по отбрана и сигурност към Съвета на федерациите Виктор Бондарев.\r\n„Бих искал да отбележа, че Русия няма да засилва надпреварата във въоръжаването, нямаме намерение да нападаме никого. Ето защо от нашата страна не следва да се очаква ескалация на напрежението. Ако отнякъде такава може да дойде, то това е отвъд океана, и е трудно да бъдат предсказани нейните форми и мащаби“, подчерта Бондарев, който е бивш главнокомандващ на Военнокосмическите сили на Руската федерация.\r\nБондарев напомни, че американските военни разработват хиперзвуково оръжие (като крилата ракета X-51), „заплашват да излязат от Договора за ликвидация на ракети с малък и среден обсег, повишават ядрения потенциал“.\r\n„На всяка възможна заплаха нашата държавна програма за въоръжаване предвижда достоен отговор. Но в същото време Русия не се фокусира върху отразяването на евентуални атаки, а върху последователното укрепване на отбранителната способност на страната, разработването и внедряването на нови високотехнологични оръжия и военно оборудване за бойни действия\", обясни Бодарев.\r\nНовата държавна оръжейна програма до 2027 г., съгласно думите му, отразява „фундаментални, а не конюнктурни задачи\". В допълнение към горното, те включват разработването на  отбранително-промишления комплекс (ОПК)и подобряването на неговите възможности, по-нататъшното превъоръжаване на войските и качественото обучение на персонала от общоназначени сили.. Тереза Герова", "date": "2017.12.23", "title": "ТАСС: Русия няма да участва в надпреварата във въоръжаването със САЩ"}
{"url": "http://www.focus-news.net/news/2017/12/23/2470450/borislav-inchev-kmet-na-rayon-yuzhen-v-plovdiv-otkrivaneto-na-novata-detska-gradina-v-kv-komatevo-e-nay-vazhnoto-neshto-koeto-se-sluchi-prez-2017-g-v-rayona.html", "text": "Откриването на новата детска градина в кв. „Коматево“ е най-важното нещо, което се случи през 2017 година в пловдивския район „Южен“. Това каза за Радио „Фокус“ – Пловдив районният кмет Борислав Инчев. По думите му с построяването на детската градина коренно са се променили условията и удобствата, от които могат да се ползват децата. „Там имаше две стари бараки, строени през далечната 1971 година и носещи името „Пионер“. Условията в тях въобще не бяха нормални и приемливи за 2017 година. Благодарение на подкрепата, която ни се оказа от Общината и от Общинския съвет с отпускането на средствата, една година по-късно вече имаме съвсем различни условия в детската градина. 100 нови деца ще могат да бъдат настанени в тази нова сграда с изцяло променено външно пространство, с четири четири напълно отговарящи на съвременните изисквания за безопасност и за удобство детски площадки, с пълни удобства вътре в самата детска градина, със самостоятелна система за подгряване на водата, приложени мерки за енергийна ефективност, също и просторни пространства“, обясни Борислав Инчев.\r\nРайонният кмет посочи, че през 2017 година са положени усилия и в други две основни направления – изграждане на паркоместа и детски площадки в район „Южен“. „Хората в района идентифицират като проблем №1 липсата на паркоместа. През тази година успяхме да направим няколко големи паркинга, с които поне частично облекчихме положението на дадени места. Другото, от което съм изключително доволен, са трите нови детски площадки, изградени в района през тази година. Това е нещо, което ми носи изключително удовлетворение и наслада“, коментира Инчев. Кметът на район „Южен“ добави, че през 2017 година са заделени средства за изграждане на улично осветление на три участъка от улици. „Има много други неща, които свършихме през годината, но аз смятам че една част от тях са задължение на районната администрация и те дори не би следвало да бъдат упоменавани“, каза още Борислав Инчев.\r\nРайонният кмет определи отминаващата си 2017 година като задоволителна и добра.\r\nТони МИХАЙЛОВ", "date": "2017.12.23", "title": "Борислав Инчев, кмет на район „Южен“ в Пловдив: Откриването на новата детска градина в кв. „Коматево“ е най-важното нещо, което се случи през 2017 г. в района"}
{"url": "http://www.focus-news.net/news/2017/12/23/2470451/anton-kisse-asotsiatsiya-na-balgarite-v-ukrayna-po-sluchay-170-godishninata-ot-rozhdenieto-na-hristo-botev-prez-2018-g-iskame-da-napravim-pametnik-v-kashtata-mu-v-selo-zadunaevka.html", "text": "По случай 170-годишнината от рождението на Христо Ботев през 2018 г. искаме да направим паметник в къщата му в село Задунаевка в Украйна. Това каза за Агенция „Фокус“ президентът на Асоциацията на българите в Украйна Антон Киссе.\r\nТой обясни, че предстои на къщата, в която българският революционер е живял по време на учителската си дейност в украинското село, да бъде направена реставрация. „Защото Христо Ботев за нас, бесарабските българи, е голям символ и го считаме за наш“, обясни Киссе.\r\n„Ние тук се стараем да съхраняваме българското си самосъзнание чрез български телевизии, чрез български вестници и най-главното чрез откриване на първите класни паралелки, в които се учи и украински, и български, и английски език. Нашата цел е до 40 години това училище да стане украино-българско, защото в Одеса живеят 50 хил. българи. Трябва да направим това, защото не можем да допуснем българският език да бъде забравен“, каза още той. \r\nСред основните трудности на българската диаспора той посочи социалните и икономически проблеми и въпросът за подкрепата на младите семейства. „Нашата основна задача обаче е да се съхраним като българи, да съхраним нашите бит и култура, които са ни завещали нашите деди. Ето аз говоря на диалектен език, тъй като нашето поколение нямаше възможност да учи български. Затова искам да отстоим позицията си по изучаването на роден език в училище – това задължително трябва да го има. И по този въпрос водихме преговори с Министерството на образованието в Украйна и с помощта на министъра на образованието на България се надяваме, че ще бъде подписано споразумение за задължително изучаване на български език там, където има български общности – не само Одеска област, а и Запорожка област, Николаевска област и др. Това ни е главната задача и се надявам, че с подкрепа на България ще я решим“, обясни Киссе.\r\nКиссе изказа благодарност на вицепремиера Валери Симеонов и депутатите от България за новооткритата въздушна линия София – Одеса. „Това, което ни предстои оттук нататък, е да има повече реклама, защото хората не са достатъчно информирани. Много българи от Украйна ще ходят за Нова година в Банско и Пампорово, но тъй като нямаше реклама за този полет, който започва от декември, те вече са планували други маршрути. Не е маловажно да има подкрепа за авиолиниите и държавата да има участие, за да не бъдат много скъпи билетите. Важно е да се създават и бизнес връзки, които също да използват линиите София – Одеса и Одеса – София“, обясни той. \r\nЦветилена СИМЕОНОВА", "date": "2017.12.23", "title": "Антон Киссе, Асоциация на българите в Украйна: По случай 170-годишнината от рождението на Христо Ботев през 2018 г. искаме да направим паметник в къщата му в село Задунаевка"}
{"url": "http://www.focus-news.net/news/2017/12/23/2470452/ramush-haradinay-ako-rusiya-iskada-bade-chast-ot-dialoga-belgrad-prishtina-shte-bade-vklyuchena.html", "text": "Министър-председателят на Косово Рамуш Харадинай увери, че ако Русия изяви желание да участва в преговорите за нормализация на двустранните отношения с Белград, то ще бъде включена, предава сръбската медийна компания B92.\r\nСъответните изявления косовският премиер направи в отговор на настояване от страна на журналисти да коментира съобщението, което сръбският президент направи след визитата си в Москва. Агенция „Фокус“ припомня:\r\nДържавният глава на Сърбия Александър Вучич увери от името на руския си колега Владимир Путин, че Москва има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон. „Постигнахме един вид договореност, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви Вучич от Москва след разговор с руския държавен глава и с председателя на Съвета на федерацията Валентина Матвиенко.\r\n„Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“.\r\n„Вече можем да говорим за това“, увери сръбският президент.  Тереза Герова", "date": "2017.12.23", "title": "Рамуш Харадинай: Ако Русия искада бъде част от диалога Белград-Прищина, ще бъде включена"}
{"url": "http://www.focus-news.net/news/2017/12/23/2470453/smolyan-ogranicheno-e-dvizhenieto-po-pat-866-devin-mihalkovo-za-avtomobili-s-remarketa-i-poluremarketa-poradi-snegopochistvane.html", "text": "Ограничено е движението по път III-866 Девин - Михалково за автомобили с ремаркета и полуремаркета поради снегопочистване. Това съобщиха от пресцентъра на Агенция \"Пътна инфраструктура\".", "date": "2017.12.23", "title": "Смолян: Ограничено е движението по път III-866 Девин - Михалково за автомобили с ремаркета и полуремаркета поради снегопочистване"}
{"url": "http://www.focus-news.net/news/2017/12/23/2470454/sofiya-kolona-ot-avtomobili-s-dalzhina-okolo-15-km-se-e-obrazuvala-predi-tunela-na-trayanovi-vrata-v-posoka-burgas.html", "text": "Колона от автомобили с дължина около 1,5 км се е образувала преди тунела на Траянови врата в посока Бургас, предаде репортер на Агенция „Фокус“. Колоната се движи бавно.", "date": "2017.12.23", "title": "София: Колона от автомобили с дължина около 1,5 км се е образувала преди тунела на Траянови врата в посока Бургас"}
{"url": "http://www.focus-news.net/news/2017/12/23/2470455/kyustendil-okolo-40-sakrateni-minyori-ot-rudnitsite-v-bobov-dol-protestirat-sreshtu-promenite-v-pravilata-za-pensionirane.html", "text": "Около 40 съкратени миньори от рудниците в Бобов дол са се събрали на площада в Кюстендил, предаде репортер на Радио „Фокус“ - Кюстендил. Бившите вече миньори изразяват недоволството си от обнародвани този месец в Държавен вестник промени в правилата за пенсиониране, чрез които те вече няма да имат възможност да се пенсионират и ще трябва да чакат още 15 - 20 години за това, въпреки натрупания трудов стаж. Според тях това засяга повече от 350 миньори на региона на Бобов дол и стотици други в цялата страна. Хората очакват среща с националния омбудсман Мая Манолова. Изпратили са покани до областният управител Виктор Янев и до народни представители. Бившите миньори са готови да протестират в София след празниците. \r\nВенцеслав ИЛЧЕВ", "date": "2017.12.23", "title": "Кюстендил: Около 40 съкратени миньори от рудниците в Бобов дол протестират срещу промените в правилата за пенсиониране"}
{"url": "http://www.focus-news.net/news/2017/12/23/2470456/sofiya-politseyski-patrul-s-registratsiya-1634-e-razpolozhen-na-57-km-avtomagistrala-trakiya-v-posoka-burgas.html", "text": "Полицейски патрул с регистрация 1634 е разположен на автомагистрала „Тракия в посока Бургас, предаде репортер на Агенция „Фокус“.", "date": "2017.12.23", "title": "София: Полицейски патрул с регистрация 1634 е разположен на 57 км  автомагистрала „Тракия” в посока Бургас"}
{"url": "http://www.focus-news.net/news/2017/12/23/2470457/ria-novosti-reshenieto-na-sasht-za-dostavka-na-orazhiya-za-ukrayna-shte-tlasne-kiev-kam-silov-stsenariy.html", "text": "Решението на САЩ за доставка на оръжия за Украйна поощрява войнственото крило в Киев и подтиква украинските власти към изпълнението на силов сценарий в Донбас. Това заяви за агенцията РИА Новости заместник-министърът на външните работи на Руската федерация Григорий Карасин.\r\n„Доставката на каквито и да било оръжия в настоящия момент всъщност насърчава преди всичко военното крило в Киев, което настоява за силен сценарий. В това се състои опасността\", подчерта Карасин.Агенция „Фокус“ припомня:\r\nДържавният департамент на САЩ съобщи официално, че Вашингтон ще предостави на Украйна противотанкови оръжия „като част от усилията ни да помогнем на страната да изгради своя отбранителен капацитет, да защити суверенитета и териториалната си цялост, и да възпира по-нататъшна агресия\".\r\nВ изявлението си обаче говорителят Хедър Науърт отказа да разкрие допълнителни подробности, освен уточнението, че „помощта на САЩ е изцяло отбранителна по своята същност и както винаги сме казвали - Украйна е суверенна държава и има право да се защитава\".. Тереза Герова", "date": "2017.12.23", "title": "РИА Новости: Решението на САЩ за доставка на оръжия за Украйна ще тласне Киев към силов сценарий"}
{"url": "http://www.focus-news.net/news/2017/12/23/2470458/gl-inspektor-stefan-stefanov-gd-pbzn-nad-800-obekta-sa-provereni-za-pozharna-bezopasnost-prez-posledniya-mesets.html", "text": "Относно безопасността на местата, където ще се празнува, проверките започнаха още преди студентските празници. Това каза в интервю за Агенция „Фокус“ началникът на сектор „Превантивна дейност“ в Главна дирекция „Пожарна безопасност и защита на населението“ гл. инспектор Стефан Стефанов. „Проверени са над 800 обекта са събиране на хора. Това са хотели, ресторанти, къщи за гости, дискотеки и други такива обществени заведения, където ще има повече хора. Основните елементи на проверката са осигуряване на условия за безопасна евакуация на хората. Осигуряване на условия за първоначално пожарогасене т.е. изправност, наличност и достатъчно количество уреди за първоначално гасене“, коментира гл. инспектор Стефанов и допълни, че проверките са били свързани и със създадената организация от ръководителите на тези обекти за действие при възникване на инцидент. \r\nТой препоръча на гражданите думата небрежност да не се случва сред техните действия. „Да бъдат отговорни и внимателни, тъй като струпването на повече хора понякога води до точно такива действия, свързани с непредпазливост, небрежност, невнимание. По този начин да не увеличаваме и риска от възникването на пожар. Да внимаваме с печките на твърдо гориво, отоплението, комините, тъй като в този сезон е много неприятна ситуацията да останем без покрив“, каза още гл. инспектор Стефан Стефанов. \r\nЛюба АЛЕКСИЕВА", "date": "2017.12.23", "title": "Гл. инспектор Стефан Стефанов, ГД ПБЗН: Над 800 обекта са проверени за пожарна безопасност през последния месец"}
{"url": "http://www.focus-news.net/news/2017/12/23/2470459/pazardzhik-politseyski-patrul-s-registratsiya-1624-i-oborudvan-s-radar-e-razpolozhen-na-80-km-na-avtomagistrala-trakiya-v-posoka-burgas.html", "text": "Полицейски патрул с регистрация 1624 и оборудван с радар е разположен на 80 км на автомагистрала „Тракия“ в посока Бургас, предаде репортер на Агенция „Фокус“.", "date": "2017.12.23", "title": "Пазарджик: Полицейски патрул с регистрация 1624 и оборудван с радар е разположен на 80 км на автомагистрала „Тракия“ в посока Бургас"}
{"url": "http://www.focus-news.net/news/2017/12/23/2470460/vitseprezidentat-iliyana-yotova-shte-napravya-prognoza-v-kraya-na-2017-g-i-shte-kazha-che-antikoruptsionniyat-zakon-nyama-da-proraboti.html", "text": "Ще направя прогноза в края на 2017 г. и ще кажа, че антикорупционният закон няма да проработи и то не заради вот на недоверие, а защото съдържа текстове, които ще доведат до взаимно блокиране на институциите и ще започнат дела на хора, които ще пострадат от него. Този закон няма да доведе до справедливост. Това каза вицепрезидентът Илияна Йотова в интервю за предаването „Годината на бързи обороти“ по БНР.\r\n„За мен 2017 г. беше преди всичко година на работа и удовлетворение. Война между институциите няма, като категорично мога да кажа, че нашата институция не води война с никой. Протегнахме ръка още от самото начало на мандата си за това да има национален консенсус по решаването на различните въпроси. И някъде срещнахме разбиране, някъде – не. Имаше и остра размяна на реплики, но се надявам да са се направили изводите“, каза още тя.\r\nЙотова уточни, че още ще на първия Консултативен съвет на президента всички политически партии са подчертали важността на няколко приоритета на България - външната политика, сигурността, предстоящото Европредседателство, антикорупционният закон и др. „За съжаление, много малко след това се оказа, че това, което е говорено на това заседание, си е останало там затворено. И знаете каква е съдбата на втория и третия съвет. Но срещнахме разбиране за външната политика и председателството, а това не е малко“, каза още тя.\r\nПо думите й няма как да се скрие, че през годината са припламвали искри. „Едва ли не се размахваше пръст, но това не е само към г-н Радев, а едва ли не към цялата институция. Искат да ни кажат, че ние си имаме конкретни правомощия и нямаме право да взимаме отношение по политически въпроси. Това не е нормално – всеки един от нас е политик, вижда какво става и е поел някакви ангажименти към българските граждани. И ние си ги спазваме, а на когото не му хареса, си е за негова сметка“, каза още вицепрезидентът.\r\nЙотова уточни, че в крайна сметка се е оказало, че президентът е бил прав, когато е наложил ветото върху мораториума за нови лекарства. „Но, за съжаление, трябваше за две седмици се извърви този път и буквално да се изгаврят с хората, които имат този проблем, за да се стигне там, откъдето започна всичко“, обясни тя.\r\n„За тази една година това, което виждам, е много малко обществена дискусия по изключително важни проблеми, които засягат всеки един от нас като българин. Вчера се опитах за себе си да дам отговор на въпроса кой е онзи закон, приет от новото Народно събрание, който действително решава проблеми на българските граждани – било то по отношение на икономическо развитие, било то финансова стабилизация и изобщо някакъв тип просперитет. И днес в края на 2017 г., ако погледна европейските класации, виждам, че България пак е на последните места и на първи по отношение на ниски доходи например“, каза още Йотова.", "date": "2017.12.23", "title": "Вицепрезидентът Илияна Йотова: Ще направя прогноза в края на 2017 г. и ще кажа, че антикорупционният закон няма да проработи"}
{"url": "http://www.focus-news.net/news/2017/12/23/2470461/komisar-tencho-tenev-nad-100-000-avtomobila-shte-napusnat-stolitsata-prez-dneshniya-den.html", "text": "Днес може би над 100 000 автомобила ще напуснат столицата. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка с трафика в първия почивен ден от поредицата за коледните празници. „На този етап няма сериозни нарушения, но трафикът вече започна леко да се усилва. Най-натоварено е на разклона за Панчарево. Явно гражданите на София са решили да пътуват за Боровец през почивните дни. Там се регулира ръчно с наши екипи. В момента светофарът е изключен. Леко започна да се натоварва и магистрала „Тракия“, но все още колегите от Центъра за градска мобилност регулират автоматично“, коментира комисар Тенев и уточни, че има полицейски служители, които при евентуално леко задръстване могат да влязат в кръстовището и да започнат да регулират. \r\n„Очакваме да е по-натоварено в сравнение със снощи. Най-вероятно в следващите един-два часа ще се увеличи движението. От опита, който имаме, знаем, че винаги в предпочивния ден хората искат да си починат и на сутринта между 10.00 часа и 12.00 часа тръгват да пътуват. Очакваме между 12.30 и 14.00-14.30 часа трафикът да е по-засилен на изходите на София. Доста автомобили и вчера напуснаха София“, каза още комисар Тенчо Тенев. \r\nЛюба АЛЕКСИЕВА", "date": "2017.12.23", "title": "Комисар Тенчо Тенев: Над 100 000 автомобила ще напуснат столицата през днешния ден"}
{"url": "http://www.focus-news.net/news/2017/12/23/2470462/blagoevgrad-blagotvoritelen-kontsert-shte-se-provede-v-chitalishte-sv-kliment-ohridski-simitli.html", "text": "Благотворителен Рождественски концерт ще се проведе в читалище „Св. Климент Охридски“ – Симитли от 18.00 часа днес. Това съобщиха за Радио „Фокус“ – Пирин от културната институция. Организатори на събитието са Община Симитли и „Мисия без граници“. По време на благотворителният концерт ще бъдат събирани средства за младата студентка Невсе Арнауд, която е родена и израснала в град Гоце Делчев. От няколко години Неси, придружена от баща си, живее в Благоевград с цел да завърши своето висше образование.  Неси е пълна отличничка в университета, постиженията ѝ на конкурси и конференции говорят за упоритостта ѝ повече от всичко друго.\r\nНевсе е родена от нормално протекла бременност в 9-ти месец чрез секцио. Диагнозата ДЦП е поставена на 2-годишна възраст, постепенно се оформили контрактури на ставите на четирите крайника и за голямо щастие е с напълно съхранен интелект. След консултация с руския лекар – Александър Назаркин, Невсе получава лъч надежда, че след операция ще може да ходи сама. Руският лекар насрочва операция по метода на миофибротомите. Този метод на лечение не се практикува в България и единственият вариант за Невсе е да замине за сръбския град Чуприя в хирургичната клиника „Медикус“, където периодично ходи екип руски лекари, практикуващи този метод. Сумата, която е необходима за лечението на Неси е 10 000 лв., в които са включени разходите по заминаването и самата операция.\r\nЛора КАЛЧЕВА", "date": "2017.12.23", "title": "Благоевград: Благотворителен концерт ще се проведе в читалище „Св. Климент Охридски“ – Симитли"}
{"url": "http://www.focus-news.net/news/2017/12/23/2470463/sport-levski-s-kontrola-sreshtu-bayern-v-malta.html", "text": "Левски ще се изправи срещу Байерн Мюнхен II по време на зимната си подготовка, която за първи път в историята на клуба ще се проведе в Малта. На Рицарския остров момчетата на старши треньора Делио Роси ще играят общо 5 контроли. „Сините\" пристигат в Малта на 9 януари и ще останат там четири седмици.\r\nНа този етап са ясни 4 от съперниците на отбора. Първо Левски ще се изправи срещу шампиона на Малта - Хибърниънс. Следват мачове с осмия в украинското първенство Олександрия и втородивизионния Оренбург, където играе бившият български национал Благой Георгиев.\r\nИмето на четвъртия съперник на Левски още не е известно, но в последния си мач на малтийска територия „сините\" ще играят срещу втория тим на Байерн. \r\nВ състава на баварците е Феликс Гьотце - по-малкият брат на германския национал Марио Гьотце от Борусия (Дортмунд), който вкара победния гол за Бундестима във финала с Аржентина на световното първенство през 2014 г. в Бразилия.\r\nВ отбора е и 19-годишният Никлас Тарнат - син на бившия немски национал Михаел Тарнат. Помощник-треньор пък е Тобиас Швайнщайгер - брат на Бастиан Швайнщайгер. \r\nВенцислав ДРАГОМАНОВ", "date": "2017.12.23", "title": "Спорт: Левски с контрола срещу Байерн в Малта"}
{"url": "http://www.focus-news.net/news/2017/12/23/2470464/smolyan-ogranicheno-e-dvizhenieto-po-pat-iii-866-devin-mihalkovo-za-avtomobili-nad-12-t-s-remarketa-i-poluremarketa.html", "text": "Ограничено е движението по път III-866 Девин - Михалково за автомобили над 12 т с ремаркета и полуремаркета. Това съобщиха от пресцентъра на Агенция \"Пътна инфраструктура\".", "date": "2017.12.23", "title": "Смолян: Ограничено е движението по път III-866 Девин - Михалково за автомобили над 12 т с ремаркета и полуремаркета"}
{"url": "http://www.focus-news.net/news/2017/12/23/2470465/faz-federalnata-agentsiya-po-zaetostta-ochakva-napredak-v-integratsiyata-na-bezhantsite-v-germanskiya-pazar-na-truda.html", "text": "Ръководителят на Федералната агенция по заетостта Детлеф Шеле очаква през 2018 г. да бъде постигнат напредък в интегрирането на бежанците към германския пазар на труда, пише националният ежедневник Die Frankfurter Allgemeine Zeitung.\r\nС оглед на добрата икономическа ситуация, много търсещи убежище вероятно ще намерят работа през следващата година – каквито бяха всъщност тенденциите и през настоящата, заяви Шеле в интервю за местни медии. \r\nСъщевременно той приведе данни, съгласно които до края на септември 2017 г. броят на служителите, подлежащи на социалноосигурителни вноски от осемте основни държави, от които идват бежанци, е 195 хил. – с около 75 хил. повече, в сравнение с предходната 2016 г.  Тереза Герова", "date": "2017.12.23", "title": "FAZ: Федералната агенция по заетостта очаква напредък в интеграцията на бежанците в германския пазар на труда"}
{"url": "http://www.focus-news.net/news/2017/12/23/2470466/pazardzhik-politseyski-patrul-s-registratsiya-5164-i-oborudvan-s-radar-e-razpolozhen-na-vhoda-na-grada-sreshtu-zatvora.html", "text": "Полицейски патрул с регистрация 5164 и оборудван с радар е разположен на входа на града, срещу затвора, предаде репортер на Агенция „Фокус“.", "date": "2017.12.23", "title": "Пазарджик: Полицейски патрул с регистрация 5164 и оборудван с радар е разположен на входа на града, срещу затвора"}
{"url": "http://www.focus-news.net/news/2017/12/23/2470467/press-24-makedoniya-kongresat-na-vmro-dpmne-prodalzhava-aktivno-s-rabotata-si.html", "text": "Бившият генерален секретар на ВМРО-ДПМНЕ Емил Димитриев коментира първия ден от извънредния конгрес на партията, който се провежда в периода 22-23 декември във Валандово, предава скопската електронна медия Press 24.\r\n„Дискусиите бяха много коректни, в насока на това, което партията трябва да предприеме в бъдеще, да бъде по-добре организирана, да бъде укрепена с допълнителни ресурси, така, както трябва да бъде една качествена опозиция, която може да бъде алтернатива за смяна на властта“, подчерта Димитриев.\r\nВ своето изявление той подчерта, че конгресът продължава работата си в събота.\r\n„И на последния конгрес липсваха делегати, може би самите те най-добре могат да кажат защо не присъстват, според актовете на партията конгресът може активно да работи и да продължи работата“, увери македонският политик. \r\nДимитриев отбеляза, че бъдещото ръководство на ВМРО-ДПМНЕ  трябва да вземе предвид възгледите на изтъкнати членове на партията, които публично изразиха недоволство пред конгреса.\r\nВ 11 часа (местно време) във Валандово започнаха дискусиите в рамките на втория ден на XVI Конгрес на ВМРО-ДПМНЕ, на който ще бъде избран новият председател на партията. Единственият кандидат за наследник на подалият оставка Никола Груевски е Християн Мицкоски. \r\nКонгресът на ВМРО-ДПМНЕ бе открит в следобедните часове на петък, а от 544 делегати, присъстваха само 411, според председателя на комисията за проверка Светлана Якимовска. По този начин бе изпълнено условието по чл. 18 от устава на партията, съгласно което „конгресът може да работи, само с присъствието на най-малко две трети от общия брой делегати“., т.е. най-малко 363-ма.  Тереза Герова", "date": "2017.12.23", "title": "Press 24 (Македония): Конгресът на ВМРО-ДПМНЕ продължава активно с работата си"}
{"url": "http://www.focus-news.net/news/2017/12/23/2470468/blagoevgrad-nay-dobriyat-balgarski-pluvets-antani-ivanov-e-gost-na-pluvniya-turnir-dyado-koleda.html", "text": "Най-добрият български плувец Антъни Иванов е гост на плувния турнир „Дядо Коледа“. Това каза за Радио „Фокус“ - Пирин Валентина Атанасова,   председател на плувен клуб „Пирин“. „И тази година участниците са от България, Сърбия и Македония. Над 20 години се провежда този турнир. Този турнир се прави за да покаже какво са научили децата през годината. Колеги, които желаят да дойдат, също могат да участват“, каза Атанасова. По думите ѝ тази година участниците са от „Вихрен“- Сандански и клубове от Македония и Сърбия, като домакини е плувен клуб „Пирин“. „Над 200 деца участват. Това няма да бъде никак леко, тъй като на този басейн няма електронно измервателна уредба и ще се мери ръчно, но ние го правим всяка година по този начин, така че имаме опит. Най-хубавото е особено при малките възрасти, че децата с особена радост го очакват, защото той е много весел и хубав“, каза Атанасова.\r\nЛора КАЛЧЕВА", "date": "2017.12.23", "title": "Благоевград: Най-добрият български плувец Антъни Иванов е гост на плувния турнир „Дядо Коледа“"}
{"url": "http://www.focus-news.net/news/2017/12/23/2470469/pregled-na-mezhdunarodnite-novini-do-13-chasa-agentsiya-fokus.html", "text": "Изложба от 22 фотографии на лавандулови и розови полета от България бе открита в катарската столица Доха, съобщава местното електронно издание The Peninsula. \r\nИзложбата „Аромати от България“ включва само някои от снимките, направени от българските фотографи Красимир Матаров и Руслан Асанов. Зашеметяващите гледки, уловени от двамата фотографи, са важна суровина на бързо развиваща се индустрия и магнит за туристите, хиляди от които годишно посещават цветните полети, за да се полюбуват на красотата им. \r\n„Изложбата „Аромати от България\" е инициатива на нашето посолство заедно с културно селище „Катара“. Тя показва удивителни снимки на прекрасни лавандулови и розови полета в България и реколтата от тези много ценни и красиви цветя, използвани в производството на етерично масло, което е в основата на най-добрите марки парфюми в света\", заяви за изданието посланикът на България в Катар Метин Казак. Той подчерта значението на лавандулата и розовото масло за България като водещ производител на етерични масла. Продължава да нараства броят на жертвите, загинали в резултат на наводненията и свлачищата в Република Филипини, предизвикани от тропическа буря. По последни данни жертвите са 133.\r\nБурята „Тембин“ удари най-силно втория по големина остров в страната – Минданао. Очаква се тя да отслабне в понеделник.\r\nПо-рано бе съобщено за около 90 жертви, както и за редица хора в неизвестност. Властите се опасяват, че броят на загиналите може да се увеличи през следващите часове.\r\n*** Повече от 70 пожарникари се борят с огнена стихия, избухнала в Лондонския зоопарк.\r\nКафене, магазин за сувенири и зона за развъждане на животни са обхванати от пламъците. От зоопарка потвърдиха избухването на пожара, но не коментираха дали животните в него са в опасност. Огънят е избухнал в близост до басейна за пингвините в задната част на обекта.\r\nВ изявление от столичната противопожарна служа се уточнява, че за потушаването на стихията са задействани 72-ма пожарникари.\r\n*** Държавният департамент на САЩ съобщи официално, че Вашингтон ще предостави на Украйна противотанкови оръжия „като част от усилията ни да помогнем на страната да изгради своя отбранителен капацитет, да защити суверенитета и териториалната си цялост, и да възпира по-нататъшна агресия\".\r\nВ изявлението си обаче говорителят Хедър Науърт отказа да разкрие допълнителни подробности, освен уточнението, че „помощта на САЩ е изцяло отбранителна по своята същност и както винаги сме казвали - Украйна е суверенна държава и има право да се защитава\".\r\nЧленовете на Конгреса и подкрепяното от САЩ украинско правителство отдавна настояват за предоставянето на противотанкови оръжия, за да подпомогнат усилията на Киев в борбата срещу сепаратистите в източната част на страната, подкрепяни от Руската федерация. \r\nОчаква се решението на Вашингтон да предизвика остра критика от страна на Москва. Според експерти Русия може да използва този ход като претекст за предприемане на по-нататъшни действия в Украйна, след като през 2014 г. анексира Кримския полуостров. \r\nПо-рано тази седмица Държавният департамент на САЩ одобри лиценз за износ някои видове леки оръжия за Украйна. Отчетите на ведомството показват, че Украйна е закупувала малки количества от тези видове оръжия в продължение на няколко години - както преди, така и след руската анексия на Кримския полуостров. Държавният департамент е уведомил Конгреса на САЩ за решението си още на 13 декември, уточни Науърт, като добави, че Вашингтон не продава оръжията директно на правителството в Киев, а позволява на Украйна да купува от американски производители.\r\n„При предишните две администрации правителството на САЩ е одобрило лицензи за износ за Украйна, така че това не е нищо ново\", подчерта говорителят на Държавния департамент.\r\nЛицензът обхваща категории като полуавтоматични и автоматични огнестрелни оръжия, а също бойни пушки, заглушители, както и части за поддръжката им.\r\n*** В 11 часа (местно време) във Валандово ще продължи работата на XVI Конгрес на ВМРО-ДПМНЕ, на който ще бъде избран новият председател на партията.\r\nЕдинственият кандидат за наследник на подалият оставка Никола Груевски е Християн Мицкоски. \r\nКонгресът на ВМРО-ДПМНЕ бе открит в следобедните часове на петък, а от 544 делегати, присъстваха само 411, според председателя на комисията за проверка Светлана Якимовска. По този начин бе изпълнено условието по чл. 18 от устава на партията, съгласно което „конгресът може да работи, само с присъствието на най-малко две трети от общия брой делегати“., т.е. най-малко 363-ма.\r\n*** Министърът на външните работи на ФРГ Зигмар Габриел подчерта, че плановете на френския президент Еманюел Макрон за реформи в Европейския съюз ще имат голяма роля в преговорите за съставяне на новата управляваща коалиция в Германия.\r\nГабриел, който до по-рано тази година бе председател на Германската социалдемократическа партия (ГСДП), призна, че подкрепя предложението на Макрон за отделен бюджет на еврозоната. „Трябва да се готови да инвестираме повече в нашето бъдеще“, заяви първият дипломат на Берлин в интервю за френски вестник, публикувано в събота.\r\n*** Броят на разследванията за тероризъм, водени от Федералната прокуратура на Германия, се е увеличил значително през 2017 г.\r\nПрез настоящата година са открити около 1200 производства срещу предполагаеми терористи, от които близо хиляда са свързани с радикалния ислям, поясни говорител на Федералната прокуратура в Карлсруе. Спрямо предходната година, броят им се е увеличил петкратно: през 2016 г. са открити около 250 подобни дела, около 200 от които за ислямски тероризъм.\r\n*** Агенти на Федералното бюро за разузнаване на САЩ арестуваха бивш морски пехотинец, заподозрян в подготовката на терористичен атентат в Сан Франциско навръх Коледа.\r\nСъгласно разпространената информация, федералните власти са арестували 26-годишния Еверит А. Джеймисън от Модесто, щата Калифорния. Той е разкрил пред агент под прикритие, че планира да задейства взривно устройство на популярен обект в града, след което да открие стрелба с автоматична пушка, като е подчертал, че 25 декември е „перфектен ден“ за осъществяване на намеренията му. Младият мъж не е подготвил план за бягство, тъй като е бил „готов да умре“.\r\nСпоред американските власти Джеймисън е радикален ислямист, публикувал е постове в интернет пространството със съдържание, в което изпъкват симпатии към тероризма. Уточнява се също, че той е комуникирал с джихадисти и дори им е предлагал „услугите си“.\r\n***", "date": "2017.12.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/23/2470470/pazardzhik-uvelichenie-na-patnikopotoka-vav-vrazka-s-praznichnite-dni-otchitat-ot-avtogarata-v-grada.html", "text": "Увеличение на пътникопотока за празничните дни се отчита на Автогара \"Пазарджик\", съобщи за Радио „Фокус“ – Пазарджик Снежана Гумнерова от дружеството обществен превозвач. Тя обясни, че очакванията са за още повече пътници след края на празниците, тъй като много от пристигналите в страната българи, които работят в чужбина, ще тръгнат обратно към Европа. Гумнерова добави, че междуградските автобуси ще са с празнично разписание за Коледа и Нова година. „Във връзка с предстоящите празнични дни, се предвижда промяна в разписанието на някои от автобусните линии от областната и републиканската транспортна схема. Част от превозвачите, за които Автогара Пазарджик е начална, крайна или междинна спирка ще пътуват с празнично разписание на 25, 26 и 27 декември, както и на 1 януари. Препоръчваме на хората, на които им предстои пътуване, да се информират предварително на телефона за бърза връзка с диспечерския информационен център на Автогара Пазарджик“, уточни Снежана Гумнерова.\r\nВаня НИКОЛОВА", "date": "2017.12.23", "title": "Пазарджик: Увеличение на пътникопотока във връзка с празничните дни отчитат от автогарата в града"}
{"url": "http://www.focus-news.net/news/2017/12/23/2470471/veliko-tarnovo-survakarcheta-ot-dg-radost-i-dg-chipolino-posetiha-obshtina-svishtov.html", "text": "Децата от две детски градини в Свищов посетиха кмета Генчо Генчев на работното му място, за да го сурвакат за здраве, съобщиха от пресцентъра на Общината. Децата пристигнаха с ръчно изработени сурвакници и отлично подготвени със сурвакарски стихове, песни и танци. След като извършиха ритуала по сурвакане, те подариха на кмета богато украсена традиционна българска сурвакница. Децата от ДГ „Чиполино“ пък представиха коледарски танц, след което засилиха празничното настроение като сурвакаха всички присъстващи в Гербовата зала на Общината. Кметът Генчев, ресорният заместник-кмет Анелия Димитрова и началникът на отдел „Образование“ Румяна Кузева бяха подготвили вкусна почерпка за малките сурвакари.", "date": "2017.12.23", "title": "Велико Търново: Сурвакарчета от ДГ „Радост“ И ДГ „Чиполино“ посетиха Община Свищов"}
{"url": "http://www.focus-news.net/news/2017/12/23/2470472/pazardzhik-natovareno-e-dvizhenieto-po-patya-pazardzhik-peshtera-dospat.html", "text": "Натоварено е движението по пътя Пазарджик – Пещера – Доспат, предаде репортер на Агенция „Фокус“. На входа на Пещера е разположен полицейски патрул с регистрация 1201 и оборудван с рада.", "date": "2017.12.23", "title": "Пазарджик: Натоварено е движението по пътя Пазарджик – Пещера – Доспат"}
{"url": "http://www.focus-news.net/news/2017/12/23/2470473/ombudsmanat-maya-manolova-bivshite-minyori-nedovolstvat-ot-promeni-napraveni-s-byudzheta-na-darzhavnoto-obshtestveno-osiguryavane.html", "text": "Бившите миньори недоволстват от промени, направени с бюджета на държавното обществено осигуряване. Това каза пред журналисти в Кюстендил националният омбудсман Мая Манолова, предаде репортер на Радио „Фокус” – Кюстендил. Мая Манолова се срещна със събралите се на площада в града миньори и разговаря с тях. Промените са направени в края на месец ноември в преходните и допълнителните разпоредби в Кодекса за социално осигуряване. „Проверих, нито на заседанията на бюджетната и на социалната комисии, нито в зала на първо и второ четене някой от депутатите е коментирал това предложение. Никой не е предложил това да отпадне, никой не е посочил аргументи, с които то да бъде прието. Същото е и положението при обсъждането на тристранката, също не е имало коментари. Това са едни текстове, които са приети без абсолютно всякакво обсъждане и без абсолютно всякакви възражения от всички страни, които би трябвало да се включат в този процес”, каза Мая Манолова. Тя визира синдикатите и народните представители, които не са направили предложение този текст да отпадне, да посочи аргументи и да обърне внимание на това, което се случва в пленарната зала. Според Мая Манолова тя вече е свързала със социалния министър и с управителя на Националния осигурителен институт (НОИ), с народни представители и с представители на синдикатите. „Водех множество разговори, със сигурност има и аргументи на тези, които са го внесли да се направи такава промяна. Факт е, че тези документи ги няма във официалните документи”, каза Мая Манолова.\r\nВенцеслав ИЛЧЕВ", "date": "2017.12.23", "title": "Омбудсманът Мая Манолова: Бившите миньори недоволстват от промени, направени с бюджета на държавното обществено осигуряване"}
{"url": "http://www.focus-news.net/news/2017/12/23/2470474/blagoevgrad-spokoyna-e-obstanovkata-na-avtogarata-i-zhp-garata-v-grada.html", "text": "Сравнително спокойна е обстановката на автогарата и жп гарата в Благоевград, предаде репортер на Радио „Фокус“ – Пирин. Към обедните часове на деня не се наблюдава по-засилен пътникопоток. От автогарата в областния център заявиха, че за момента всички автобуси се движат по разписание и няма струпване на хора. За момента не се налага и осигуряването на допълнителни автобуси, въпреки че е създадена необходимата организация и при необходимост в наличност има достатъчно такива, които да поемат по-голям поток на хора.\r\nЛора КАЛЧЕВА", "date": "2017.12.23", "title": "Благоевград: Спокойна е обстановката на автогарата и жп гарата в града"}
{"url": "http://www.focus-news.net/news/2017/12/23/2470475/partiyniyat-kongres-na-vmro-dpmne-registriran-e-po-golyam-broy-delegati.html", "text": "В рамките на втория ден от провеждането на XVI Конгрес на ВМРО-ДПМНЕ, на който ще бъде избран новият председател на партията, е регистриран по-голям брой делегати в сравнение с деня на откриването му, отбелязва скопската електронна медия Press 24.\r\n„Днес (събота – бел. р.) има допълнителен брой делегати, които дойдоха на конгреса“, подчерта Коце Траяновски.\r\n„Предио малко Комисията за проверка заседаваше и констатира, че днес са дошли седем делегати повече, така общият им брой от 411 се увеличи на 418“, подчерта Васе Доневски, един от членовете на партийния орган. \r\nВ 11 часа (местно време) във Валандово започнаха дискусиите в рамките на втория ден на XVI Конгрес на ВМРО-ДПМНЕ, на който ще бъде избран новият председател на партията. Единственият кандидат за наследник на подалият оставка Никола Груевски е Християн Мицкоски.  Тереза Герова", "date": "2017.12.23", "title": "Партийният конгрес на ВМРО-ДПМНЕ: Регистриран е по-голям брой делегати"}
{"url": "http://www.focus-news.net/news/2017/12/23/2470476/pazardzhik-proverki-za-nelegalna-targoviya-s-aktsizni-stoki-bez-banderol-se-izvarshvat-v-oblastta.html", "text": "По време на празничните и почивни дни продължават интензивните проверки, извършвани от служители на сектор „Противодействие на икономическата престъпност”, съвместно с колегите им от РУ - Пазарджик, за нелегална търговия с акцизни стоки без бандерол. Това съобщиха от ОДМВР - Пазарджик. Проверяват се търговски и складови помещения, питейни заведения и частни домове. Успоредно с това служителите на сектора съвместно с инспектори от НАП и ОД ”Безопасност на храните” - Пазарджик извършват комплексни проверки на фирми и търговски обекти извършващи преработка на месо внесено от чужбина, производство и търговия с местни произведения.", "date": "2017.12.23", "title": "Пазарджик: Проверки за нелегална търговия с акцизни стоки без бандерол се извършват в областта"}
{"url": "http://www.focus-news.net/news/2017/12/23/2470477/ombudsmanat-maya-manolova-predstoi-mi-sreshta-s-upravitelya-na-noi-po-povod-problema-s-pensioniraneto-na-bivshite-minyori.html", "text": "Предстои ми среща с управителя на НОИ по повод проблема с пенсионирането на бившите миньори. Това каза пред журналисти в Кюстендил националният омбудсман Мая Манолова, предаде репортер на Радио „Фокус” – Кюстендил. Според омбудсмана срещата е насрочена за 28 декември. „Поисках среща с управителя на Националния осигурителен институт, защото НОИ ще прилага този текст, за да се убедим, че това което виждам и предполагам е истина, защото и на мен не ми се иска така. Това, което ще направя, е да подготвя едни текстове, с които да убеждавам депутатите от всички цветове, там където има мини, да ги подпишат и да защитят миньорите си. Няма друга причина, да работиш под земята за 600 лева, при изключително тежки, рискови и опасни за здравето условия, без да ползваш други привилегии, които да ти компенсират тежкия физически труд при лоши условия. Една от тези компенсации е пенсионирането”, каза Мая Манолова. По думите ѝ не е честно да лишиш хора от права, без да си ги предупредил. Омбудсманът Мая Манолова каза, че има ясна позиция – правата на гражданите, на работещите да се спазват, особено на тези, които работят при най-тежки условия.\r\nВенцеслав ИЛЧЕВ", "date": "2017.12.23", "title": "Омбудсманът Мая Манолова: Предстои ми среща с управителя на НОИ по повод проблема с пенсионирането на бившите миньори"}
{"url": "http://www.focus-news.net/news/2017/12/23/2470478/silistra-vremenno-dvizhenieto-po-pat-i-7-na-izhoda-na-silistra-v-posoka-grad-dobrich-pri-mestnostta-osmi-post-e-ogranicheno-poradi-patnotransportno-proizshestvie.html", "text": "Временно движението по път I-7, на изхода на Силистра, в посока град Добрич, при местността Осми пост е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\". Пътуващите за град Добрич и Шумен да използват обходен маршрут през с. Калипетрово и път III-213.", "date": "2017.12.23", "title": "Силистра: Временно движението по път I-7, на изхода на Силистра, в посока град Добрич, при местността Осми пост е ограничено поради пътнотранспортно произшествие"}
{"url": "http://www.focus-news.net/news/2017/12/23/2470479/pazardzhik-politseyski-patruli-sa-razpolozheni-po-glavni-patishta-v-oblastta.html", "text": "Полицейски патрули са разположени по главни пътища в областта, предаде репортер на Радио „Фокус“ – Пазарджик. Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и винетен стикер. Патрули на КАТ „Пътна полиция“ са разположени на ханче Септември и на входа на Пазарджик в района на мост „Атлантик“. Друг полицейски патрул е разположен по пътя Пазарджик - Пловдив при разклона за село Мало Конаре.\r\nВаня НИКОЛОВА", "date": "2017.12.23", "title": "Пазарджик: Полицейски патрули са разположени по главни пътища в областта"}
{"url": "http://www.focus-news.net/news/2017/12/23/2470480/plovdiv-zasilen-e-potokat-ot-patnitsi-po-avtogarite-v-grada-nay-mnogo-sa-patuvashtite-kam-sofiya-i-bansko.html", "text": "Засилен е потокът от пътници по автогарите в Пловдив. Това съобщиха за Радио „Фокус“ – Пловдив дежурните диспечери на трите автогари в Пловдив – „Север“, „Юг“ и „Родопи“. Обслужването на пътници се осъществява нормално, като много от хората са направили предварителни резервации за своето пътуване. Най-много са пътуващите до градовете Гоце Делчев, Банско от автогара „Родопи“, до Велико Търново и Плевен от автогара „Север“, а най-желаното направление от автогара „Юг“ в Пловдив е до столицата. „Хората все още разчитат и на автобусите, въпреки че повечето пътуват с автомобилите си“, коментираха диспечерите. Автобусите потеглят пълни, като към момента не се налагат извънредни курсове. Дежурните съобщиха, че се наблюдава двупосочно движение и към близките села от областта.\r\nТони МИХАЙЛОВ", "date": "2017.12.23", "title": "Пловдив: Засилен е потокът от пътници по автогарите в града, най-много са пътуващите към София и Банско"}
{"url": "http://www.focus-news.net/news/2017/12/23/2470481/sport-mundo-deportivo-barsa-treperi-ot-sadiyata.html", "text": "Никой не си търси извинения, но Хосе Мария Санчес Мартинес, който получи наряд за предстоящото Ел Класико днес от 14 часа, вече е подпирал Белия балет в мач между вечните съперници, припомни \"Мундо Депортиво\". Реферът е роден в Лорка (Мурсия) на 13 април 1983-а. Свири в Примера от 2015/16, когато дебютира в срещата Реал Сосиедад - Спортинг Хихон (0:0). Международен съдия е от 1 януари 2017-а. Прогресът му е невероятен и само на 34 години вече му се дават най-отговорните мачове - Барса срещу Реал. От каталунското издание \"Мундо Депортиво\" не пропуснаха да отбележат негова груба грешка от миналото лято, когато той ръководи двубоя за Суперкупата на Испания. Тогава той допусна неточност, макар че бе подведен от асистента си. Тогава голът за 1:0 на Асенсио се роди от тъч, който всъщност трябваше да е за Барса. Карвахал и Алба спореха, в крайна сметка бекът на Реал грабна бързо топката и изпълни. Той обаче игра последен с топката, което означаваше, че страничното хвърляне трябваше да е за каталунците. Останалото е история. Мод-рич получи топката, даде я на Асенсио и той отбеляза. Протестите на Алба не бяха чути. А Реал грабна Суперкупата на Испания. Въпреки тази несправедливост обаче никой от Барса не се оправда с рефера за тежкото поражение с общ резултат 1:5.\"Мундо Депортиво\" вади грешки на Санчес Мартинес в други мачове на Реал, когато например срещу Алавес им даде две спорни дузпи при успеха с 4:1 на \"Мендисороса\" през миналия сезон. Отново срещу Алавес, но на \"Бернабеу\" той и неговата бригада зачетоха откриващ гол на Бензема от засада.През 2015/16 Барса завърши 2:2 с Виляреал под свирката на Санчес Мартинес. Тогава побутна и Барса със спорна дузпа и спестен червен картон на Пике, но за сметка на това не отсъди чисти наказателни удари срещу Меси, Неймар и Матийо, пише още пресата в Каталуня.\r\nВенцислав ДРАГОМАНОВ", "date": "2017.12.23", "title": "Спорт: „Мундо Депортиво\": Барса трепери от съдията"}
{"url": "http://www.focus-news.net/news/2017/12/23/2470482/sliven-priklyuchiha-remontite-na-vazhni-obekti-v-obshtinata.html", "text": "Приключи ремонтът на покрива на сградата на бившата „Популярна банка“. Това съобщиха от Община Сливен. За два месеца старата дървена конструкция на покрива беше сменена с нова, сменени са керемидите и капаците. Възстановен е куполът на сградата. Той е с характерна изработка, която е запазена при възстановяването. Ремонтирана и обработена е ламаринената обшивка на купола и е боядисана с високоустойчиви на температурни разлики материали. На сградата е укрепен със съвременни средства оригиналният гръмоотвод.\r\nДетска градина „Слънчо“ в село Самуилово е с основно ремонтиран котел. Ремонтът е извършен за осем дни.\r\nДетска градина „Роза“ в село Жельо войвода има нов котел, за който ще се използват пелети. Изграден е нов комин и са подобрени качествата на съществуващите радиатори с цел по- добро топлоотдаване. Работата там приключи за около един месец. Със смяната на стария котел с нов ще се постигне значителна икономия на средства от вида на използваното гориво.\r\nПродължава работата по преходен обект в гр. Кермен. Там се прави ремонт на кухненския блок на детска градина „Здравец“. Подменят се подовите настилки, фаянсовите облицовки, покритието на стените и таваните. Подменят се дограмата и вратите. Ремонтират се отоплителната, водоснабдителна и канализационна инсталации. Извършва се хидроизолация на покрива и е извършено конструктивно укрепване на кухненския блок. Ремонтът ще продължи и през 2018 г.", "date": "2017.12.23", "title": "Сливен: Приключиха ремонтите на важни обекти в общината"}
{"url": "http://www.focus-news.net/news/2017/12/23/2470483/nayden-shopov-gerb-pazardzhik-svetlite-dni-na-rozhdestvo-sa-vreme-za-nova-nadezhda-za-vyara-v-dobroto.html", "text": "Областният координатор на ПП ГЕРБ в Пазарджик Найден Шопов честити на всички жители на областта и на всички българи предстоящите Коледни и Новогодишни празници, съобщиха от офиса на ГЕРБ - Пазарджик. „Идват светлите дни на Рождество – време за нова надежда, за вяра в доброто, за смирение и човечност. Нека Новата 2018 година да бъде мирна и ползотворна, изпълнена със здраве, благополучие и сбъднати желания! Да се множат успехите и радостите ви! Весела Коледа и Честита Нова година!“, се казва в поздравителния адрес на Шопов.", "date": "2017.12.23", "title": "Найден Шопов, ГЕРБ - Пазарджик: Светлите дни на Рождество са време за нова надежда, за вяра в доброто"}
{"url": "http://www.focus-news.net/news/2017/12/23/2470484/silistra-51-godishna-zhena-e-zaginala-v-katastrofa-na-patya-silistra-dobrich.html", "text": "51-годишна жена е загинала в катастрофа на пътя Силистра – Добрич. Това съобщиха за Агенция „Фокус“ от ОДМВР-Силистра. Сигналът за пътния инцидент е получен в 12.03 часа. Той е станал на пътя Силистра – Добрич, на 5 км след изхода на Силистра. 51- годишната жена, управлявайки лек автомобил „Мазда“ с варненска регистрация, e изпуснала един от завоите и се е блъснала в идващ насреща друг лек автомобил марка „Фолксваген“, управляван от 49 -годишен мъж. Вследствие на удара жената е починала на място, а другият водач е без сериозни наранявания. Пътният участък е затворен, а полицаи регулират движението като насочват трафика през обходен маршрут. \r\nИван ЛАЗАРОВ", "date": "2017.12.23", "title": "Силистра: 51-годишна жена е загинала в катастрофа на пътя Силистра – Добрич"}
{"url": "http://www.focus-news.net/news/2017/12/23/2470485/d-r-stanislav-polomski-tssmp-vidin-3-meditsinski-ekipa-i-3-lineyki-shte-badat-na-denonoshtno-dezhurstvo-po-vreme-na-praznitsite.html", "text": "3 медицински екипа и 3 линейки са на денонощно дежурство по коледните празници във Видин. Това каза за Радио „Фокус“ – Видин д-р Станислав Поломски, директор на Центъра за спешна медицинска помощ във Видин. Той посочи, че в Белоградчик дежурните екипи са два с две линейки. „В Кула, Димово и Брегово в спешните филиали ще дежурят по един екип с една линейка. В тези филиали има и по един стационарен дежурен екип“, каза д-р Поломски. Той добави, че натоварването при много на брой почивни дни е голямо. „Проблемът е, че не работят личните лекари и за всяко неразположение се търси помощ от Центъра за спешна медицинска помощ“, каза д-р Поломски. Според него линейките ще могат да се движат бързо и без проблеми заради липсата на сняг през тези почивни дни. \r\nАнна ЛОЗАНОВА", "date": "2017.12.23", "title": "Д-р Станислав Поломски, ЦСМП - Видин: 3 медицински екипа и 3 линейки ще бъдат на денонощно дежурство по време на празниците"}
{"url": "http://www.focus-news.net/news/2017/12/23/2470486/greek-reporter-snegat-predizvika-haos-po-patishtata-v-gartsiya.html", "text": "Стотици шофьори бяха блокирани на главната магистрала Атина-Солун, след като снежна буря удари централната част на Гърция, предава Greek Reporter.\r\nОбилните превалявания от сняг и засиленият трафик във връзка с настъпващите празници станаха причина за образуването на километрични опашки, което допълнително затрудни усилията за почистването на пътищата. \r\nПо-рано бе съобщено, че в северната част на полуостров Пелопонес е блокиран автобус, превозващ 34 пътници.  Тереза Герова", "date": "2017.12.23", "title": "Greek Reporter: Снегът предизвика хаос по пътищата в Гърция"}
{"url": "http://www.focus-news.net/news/2017/12/23/2470487/georgi-georgiev-kmet-na-selo-stoykite-150-kilogramova-mechka-e-obikalyala-v-seloto-prez-noshtta-ima-sruteni-dvorni-ogradi.html", "text": "150-килограмова мечка е обикаляла в селото през нощта, има срутени дворни огради. Това каза за Агенция „Фокус“ кметът на село Стойките Георги Георгиев. Той обясни, че животното не е виждано от хора, но стъпките все още стоят и по тях може да се познае нейното телосложение. „В селото дойде специална група от РИОСВ, която се занимава със защитата на мечките, а отделно и ние сме ловци и много добре познаваме стъпките на тези животни, които са неповторими. Следата показва, че мечката си е пообикаляла из селото през нощта, но за радост не е посегнала на кучета и дворове, не е срещнала хора и не е правила пакости“, каза още кметът.\r\nГеоргиев уточни, че предвид това, че селото е туристическа дестинация се наблюдава притеснение сред хората. „Но това е, защото не познават много добре какъв е нравът на мечките. И това идва от приказките – едни ги възприемат като Мечо Пух, други като кръвожаден звяр. Но нито едното е вярно, нито другото. Мечката е диво животно, което обикаля около селата, като предпочита да бъде на по-тихо и по-спокойно място. По принцип по това време те изпадат в летаргия и спят зимен сън, но когато са по-гладни, продължават да обикалят. Но това не значи, че обезателно трябва да е стръвница и че ще нападне хора или животни. Това са много интелигентни и предпазливи животни и винаги избягват контактите с хора“, обясни той и уточни, че са много редки случите, в които имат съприкосновение с тях. \r\n„Също така около нейните стъпки не се вижда да е ходил човек с гъдулка, така че тази версия можем да я изключим. Животното си е диво“, уточни Георгиев.\r\nЦветилена СИМЕОНОВА", "date": "2017.12.23", "title": "Георги Георгиев, кмет на село Стойките: 150-килограмова мечка е обикаляла в селото през нощта, има срутени дворни огради"}
{"url": "http://www.focus-news.net/news/2017/12/23/2470488/varna-zasileno-e-politseyskoto-prisastvie-v-rayonite-kadeto-shte-ima-po-golyamo-strupvane-na-hora-po-praznitsite.html", "text": "Засилено е полицейското присъствие в районите, където ще има по-голямо струпване на хора по празниците. Това съобщи за Радио \"Фокус\" - Варна Ивана Милева, говорител на Областната дирекция на МВР - Варна. Тя отбеляза, че с цел опазване на обществения ред, полицията е предприела всички нужни мерки за засилване на полицейското присъствие в районите, където ще има по-голямо струпване на хора – търговски центрове, гари, автогари и площади. \"През празничните дни екипи на полицията ще патрулират в жилищните комплекси. Служителите на реда ще следят да няма кражби в празните домове\", добави Ивана Милева.\r\n\"Почивните дни около Коледа и Нова година, освен празничност и богати трапези, предоставят възможност и за пътуване в страната и чужбина. Част от жителите на Варна напускат своите домове, за да гостуват на свои близки и приятели. Но празниците също така могат да се тълкуват и като „работно време” от определени представители на обществото. Добре е да се вземат мерки за предпазване на жилището и ценните вещи преди заминаване. И тази година Областната дирекция на МВР - Варна напомня на всички граждани, а и на гостите на града, да бъдат предпазливи, отговорни и да не допускат небрежност към имуществото си\", подчерта Ивана Милева.\r\nМарияна ВАЛЕНТИНОВА", "date": "2017.12.23", "title": "Варна: Засилено е полицейското присъствие в районите, където ще има по-голямо струпване на хора по празниците"}
{"url": "http://www.focus-news.net/news/2017/12/23/2470489/veliko-tarnovo-66-ot-domakinstvata-v-oblastta-pritezhavat-dostap-do-internet-v-domovete-si.html", "text": "66.4% от домакинствата в област Велико Търново притежават достъп до интернет в домовете си. Това сочат данните от резултатите от проведеното през 2017 година изследване за използване на информационно-комуникационни технологии в домакинствата и от лицата, съобщи за Радио „Фокус“ – Велико Търново Валентина Генчева, експерт от Териториално статистическо бюро – Север, отдел „Статистически изследвания – Велико Търново“. Тя подчерта, че използващите информационно-комуникационни технологии са с 9.5 процентни пункта повече спрямо предходната година. Това увеличение нарежда област Велико Търново на 12-то място сред 28-те области в страната по относителен дял на домакинствата с достъп до интернет, докато през 2016 година областта е била на 21-во място. Въпреки динамичното развитие на информационните технологии в България 33.6% от домакинствата в областта все още нямат достъп до интернет в домовете си.\r\nНадежда КРЪСТЕВА", "date": "2017.12.23", "title": "Велико Търново: 66% от домакинствата в областта притежават достъп до интернет в домовете си"}
{"url": "http://www.focus-news.net/news/2017/12/23/2470490/narushenieto-na-primirieto-v-iztochna-ukrayna-emanyuel-makron-i-angela-merkel-prizovaha-stranite-v-konflikta-da-poemat-otgovornost.html", "text": "Държавният глава на Франция Еманюел Макрон и канцлерът на ФРГ Ангела Меркел призоваха страните в конфликта в Източна Украйна да уважават Минските споразумения, след като по-рано бе съобщено за нарушаването им, предава AFP.\r\nВ съвместно изявление двамата лидери призоваха воюващите „да поемат отговорност“ и да приложат Минските споразумения във възможно най-кратък срок, за да облекчат страданията на населението. Макрон и Меркел изискаха от тях да „потвърдят своя ангажимент за пълното прилагане на споразуменията\", постигнати в беларуската столица през февруари 2015 г.  Тереза Герова", "date": "2017.12.23", "title": "Нарушението на примирието в Източна Украйна: Еманюел Макрон и Ангела Меркел призоваха страните в конфликта „да поемат отговорност“"}
{"url": "http://www.focus-news.net/news/2017/12/23/2470491/d-r-ivanka-deleva-odbh-montana-inspektori-shte-izvarshvat-proverki-v-targovskata-mrezha-i-predpriyatiyata-za-proizvodstvo-na-hrani-po-vreme-na-praznitsite.html", "text": "Инспектори ще извършват проверки за храните и в почивните дни по коледните и новогодишните празници. Това каза за Радио „Фокус“ – Видин д-р Иванка Делева, началник на отдел „Контрол на храните“ в Областната дирекция по безопасност на храните в Монтана (ОДБХ). Тя посочи, че дежурните инспектори тези почивни дни ще бъдат на 6-часов работен ден и ще проверяват магазини за хранителни стоки, складове на едро, заведения за хранене и предприятия за производство на храни. „В последния почивен ден от Коледните празници – 27 декември, както и от 30 декември до 2 януари ще бъдат дежурни инспектори на разположение. Те ще могат да предприемат мерки само по необходимост и при подаване на сигнали“, каза д-р Делева. Дежурни инспектори ще има и по предприятията за производство на храни и в предприятията за добив на месо, които в област Монтана са две. \r\nАнна ЛОЗАНОВА", "date": "2017.12.23", "title": "Д-р Иванка Делева, ОДБХ - Монтана: Инспектори ще извършват проверки в търговската мрежа и предприятията за производство на храни по време на празниците"}
{"url": "http://www.focus-news.net/news/2017/12/23/2470492/blagoevgrad-odmvr-predpriema-vsichki-merki-za-spokoyno-protichane-na-predstoyashtite-praznitsi.html", "text": "От ОДМВР - Благоевград са предприети всички мерки за спокойно протичане на предстоящите празници. Това съобщиха за Радио „Фокус“ - Пирин пресцентъра на ОДМВР - Благоевград. Планирани са специализирани полицейски операции по време на празничните дни и проверки на питейните и увеселителни заведения съвместно с органите на „Пожарна безопасност и защита на населението“, РИОКОЗ и други компетентни институции по противодействие на престъпленията и нарушения свързани със съхранение и разпространение на акцизни стоки без акцизен бандерол, тютюневи изделия, за контрол на качеството на храните и напитките предлагани на потребителите. По време на Коледните празници е осигурено полицейско присъствие в районите, където ще се провеждат мероприятията, търговските центрове, районите на Коледни базари, църкви, храмове, манастири, курортни комплекси и На територията на всички общински центрове по време на празненствата за Коледа са осигурени допълнително полицейски сили, като в гр. Банско са командировани сили от ОДМВР-Благоевград, Гърция и Румъния. Ръководството на ОДМВР – Благоевград апелира към жителите и гостите на областта по време на празничните и почивни дни да завишават бдителността си с цел опазване на здравето, живота и имуществото им, като не оставят жилищата си за дълго време без надзор.\r\nЛора КАЛЧЕВА", "date": "2017.12.23", "title": "Благоевград: ОДМВР предприема всички мерки за спокойно протичане на предстоящите празници"}
{"url": "http://www.focus-news.net/news/2017/12/23/2470493/politsiyata-izdirva-15-godishnata-viktoriya-nedyalkova.html", "text": "Пето РУ-СДВР издирва 15-годишната Виктория Недялкова, съобщиха от пресцентъра на МВР. Момичето е напуснало домашния си адрес на 21 декември 2017 г. около 17:00 и от тогава е в неизвестност. Тя е на видима възраст 15-17г., висока 165-170см., телосложение нормално, коса – кестенява до раменете, очи – кафяви. Момичето е било облечено с черно шушляково пухено яке с качулка, черни ботуши (апрески) и черно-бяло спортно сакче.\r\nПолицията умолява гражданите, които могат да дадат информация за лицето да се обадят на телефон 112, 02/9825938 или в най-близкото поделение на МВР.\r\nАнонимността е гарантирана.", "date": "2017.12.23", "title": "Полицията издирва 15-годишната Виктория Недялкова"}
{"url": "http://www.focus-news.net/news/2017/12/23/2470494/plovdiv-blizo-140-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-ramkite-na-sedmitsa.html", "text": "135 проверки по изпълнение на забраната за тютюнопушене в заведенията за обществено хранене и на закрити обществени места в Пловдив са извършили здравните инспектори за периода от 15 до 21 декември. Това сочи справка на сайта на Регионалната здравна инспекция (РЗИ). Проверени са 42 заведения за обществено хранене, 59 закрити и 15 открити обществени места, също 19 детски и учебни заведения. Здравните инспектори са издали едно предписание и са съставили един акт за нарушения. През изминалата седмица е постъпила една жалба от граждани и институции. Извършени са също 191 проверки по текущ контрол.", "date": "2017.12.23", "title": "Пловдив: Близо 140 проверки по изпълнение на забраната за тютюнопушене са извършили здравните инспектори в рамките на седмица"}
{"url": "http://www.focus-news.net/news/2017/12/23/2470495/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "На ГКПП \"Капитан Андреево\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nОт 11 декември 2017 г. на ГКПП \"Кулата\" поради ремонтни дейности гръцките власти са затворили за движение крайно дясно трасе (за товарни автомобили) за излизане от България. Ремонтът ще продължи няколко дни.", "date": "2017.12.23", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/12/23/2470496/ivana-mileva-odmvr-varna-prioritet-v-rabotata-na-varnenskite-politsai-e-protivodeystvieto-na-prestapleniya-ot-roda-na-dzhebchiyskite-krazhbi.html", "text": "Приоритет в работата на варненските полицаи е противодействието на престъпления от рода на джебчийските кражби и кражбата на вещи, оставени без надзор. Това каза за Радио \"Фокус\" - Варна Ивана Милева, говорител на ОДМВР - Варна. \"С наближаващите коледни и новогодишни празници хората, заразени с настроение и празничен дух, стават малко по-непредпазливи. Купуването на подаръци е приятно занимание, което трябва да донесе радост на всички и затова е важно да се положат максимални усилия за превенцията на джебчийските кражби\", добави Ивана Милева. По думите ѝ е добре да не се носят големи суми пари, а ако все пак се налага те да бъдат разделени на части и поставени на различни места. При разплащане на сметки, да не се отваря широко портмонето, за да не се изостря вниманието и интереса на джебчиите. При попадане в навалица, чантите трябва да бъдат притиснати плътно до тялото, отпред, така че контролът над тях да е непрекъснат. Портфейлът или парите не бива да се оставят без надзор. Ивана Милева припомни, че при паркиране на автомобилите в тях не трябва да бъдат оставяни на видно място скъпи вещи, техника, чанти с пари или документи. В автомобила не се оставят на видно място също кашони или опаковки, които да предизвикат интереса на крадците. Добре е да колата да бъде паркирана на добре осветени, многолюдни места и винаги, при възможност, на охраняеми паркинги и гаражи. \r\n\"Коледа е празник на светлите емоции, на топлината и уюта на дома, на споделените мигове, на радостта в очите на децата. Нека донесе на всички нас именно това. Да проявим отговорност и да си гарантираме добро настроение. Весела Коледа и щастливо посрещане на Новата 2018 година\", добави Ивана Милева.\r\nМарияна ВАЛЕНТИНОВА", "date": "2017.12.23", "title": "Ивана Милева, ОДМВР - Варна: Приоритет в работата на варненските полицаи е противодействието на престъпления от рода на джебчийските кражби"}
{"url": "http://www.focus-news.net/news/2017/12/23/2470497/tass-vladimir-putin-prizova-za-chestno-oboznachavane-na-nereshenite-problemi-na-stranata.html", "text": "„Единна Русия“ трябва честно да обозначи нерешените проблеми, пред които е изправена  Руската федерация и и настойчиво да работи за отстраняването им. Това заяви държавният глава на Руската федерация Владимир Путин в рамките на партийния конгрес на партията, предава TACC.\r\n„Главното е честно да бъдат обозначени нерешените проблеми, настойчиво да ги решаваме, да отстраняваме това, което пречи да вървим напред, да си поставяме още по-мащабни цели и да постигаме резултати. Пред нас има много важни, значими дела, които не търпят отлагане, а всичко, което успяхме да свършим – това е само основа, но не и гаранция за по-нататъшно успешно развитие“, подчерта руският президент.  Тереза Герова", "date": "2017.12.23", "title": "ТАСС: Владимир Путин призова за честно обозначаване на нерешените проблеми на страната"}
{"url": "http://www.focus-news.net/news/2017/12/23/2470498/sport-konkurentite-na-grigor-dimitrov-otpadat-edin-po-edin-za-brizbeyn.html", "text": "Пътят на Григор Димитров към защита на титлата в Бризбейн може да се окаже значително по-лесен от първоначалните очаквания. Българинът ще атакува втори пореден трофей в откриващия турнир за новия сезон догодина от 1 януари, като ще има трима основни конкуренти по-малко. До този развой ще се стигне, ако опасенията за състоянието на Анди Мъри и Рафаел Надал се сбъднат. А именно - двамата по всяка вероятност няма да участват в борбата за трофея на австралийска земя. До момента единственият водещ тенисист, който е потвърдил, че оттегля заявката си от Бризбейн, е Кей Нишикори. Японецът игра финал срещу Григор през януари, но обяви, че все още не е напълно възстановен от контузията си в дясната китка. \"Разочарован съм, че ще пропусна Бризбейн този сезон, защото от години е първият ми турнир за кампанията и винаги се чувствам като у дома си. Нямам търпение да се върна в бъдеще\", коментира Нишикори, който изпадна от Топ 20 и 6 момента заема 22-ра позиция. И ако състоянието на японеца показва, че той е под въпрос и за Откритото първенство на Австралия, то Надал и Мъри също притесняват в тази насока. Макар да не са обявили какви са плановете им, към момента индикациите са, че те няма да играят в Бризбейн. 16-кратният шампион от Шлема и №1 в света отмени тренировките си в Майорка, които трябваше да проведе в компанията на Жоао Соуза между 18 и 22 декември. Причината е, че Матадора е преминал нови тестове на коляното тази седмица и те са показали, че трябва да почива още няколко дни. При това положение е под съмнение дали Надал ще бъде готов на 100 процента за първия турнир от новия сезон. Същата е ситуацията и с Мъри, който от месец тренира самостоятелно и не се е показвал срещу тенисист от Топ 100.\r\nВенцислав ДРАГОМАНОВ", "date": "2017.12.23", "title": "Спорт: Конкурентите на Григор Димитров отпадат един по един за Бризбейн"}
{"url": "http://www.focus-news.net/news/2017/12/23/2470499/tsvetelina-randeva-odmvr-burgas-nebrezhnostta-pri-boraveneto-s-gotvarski-i-toplinni-uredi-sa-nay-chestite-prichini-za-pozhari-po-vreme-na-praznitsite.html", "text": "Небрежността при боравенето с готварски и топлинни уреди са най-честите причини по време на коледно-новогодишните празници. Това каза за Радио „Фокус“ -\r\n Бургас Цветелина Рандева, говорител на ОДМВР - Бургас. По думите ѝ намаляват инцидентите, свързани с боравенето на фойерверки или на бенгалски огън. Рандева каза още, че е много  важно да се проверят празничните лампичките за това дали са достатъчно безопасно монтирани и дали няма в близост предмети, които в случай на късо съединение биха били лесно запалими и от тях да възникне пожар. Ако къщата се отоплява на печка с твърдо гориво, задължително трябва да бъде обезопасена и да не се дава възможност на подрастващи да са в близост до въпросната печка да извършват паленето ѝ и поддържане на пламъка. Когато са електрически уреди, се спазват правилата за безопасност. Не на последно място да не се оставят мокри дрехи върху конверторни печки. \r\nМария РУСЕВА", "date": "2017.12.23", "title": "Цветелина Рандева, ОДМВР - Бургас: Небрежността при боравенето с готварски и топлинни уреди са най-честите причини за пожари по време на празниците"}
{"url": "http://www.focus-news.net/news/2017/12/23/2470500/silistra-vazstanoveno-e-dvizhenieto-po-pat-i-7-na-izhoda-na-grada.html", "text": "Възстановено е движението по път I-7 на изхода на град Силистра. Това съобщиха от пресцентъра на Агенция \"Пътна инфраструктура\". Трафикът беше временно ограничен и пренасочен по обходен маршрут поради ПТП.", "date": "2017.12.23", "title": "Силистра: Възстановено е движението по път I-7 на изхода на града"}
{"url": "http://www.focus-news.net/news/2017/12/23/2470501/a1-on-makedoniya-nikola-gruevski-be-obyaven-za-pocheten-predsedatel-na-vmro-dpmne.html", "text": "Никола Груевски бе обявен за почетен председател на ВМРО-ДПМНЕ, предава скопският телевизионен канал A1 On. Съответното решение бе взето в рамките на XVI Конгрес на ВМРО-ДПМНЕ, който се провежда във Валандово. На Груевски, който бе начело на партията повече от 14 г., бе връчена плакет за благодарност за работата му във ВМРО-ДПМНЕ.\r\nВ 11 часа (местно време) във Валандово започнаха дискусиите в рамките на втория ден на XVI Конгрес на ВМРО-ДПМНЕ, на който ще бъде избран новият председател на партията. Единственият кандидат за наследник на подалият оставка Никола Груевски е Християн Мицкоски. \r\nКонгресът на ВМРО-ДПМНЕ бе открит в следобедните часове на петък, а от 544 делегати, присъстваха само 411, според председателя на комисията за проверка Светлана Якимовска. По този начин бе изпълнено условието по чл. 18 от устава на партията, съгласно което „конгресът може да работи, само с присъствието на най-малко две трети от общия брой делегати“., т.е. най-малко 363-ма.  Тереза Герова", "date": "2017.12.23", "title": "A1 On (Македония): Никола Груевски бе обявен за почетен председател на ВМРО-ДПМНЕ"}
{"url": "http://www.focus-news.net/news/2017/12/23/2470502/sliven-ot-10-do-80-leva-varira-tsenata-na-kolednite-dravcheta-v-grada.html", "text": "От 10 до 80 лева варира цената на коледните дръвчета в Сливен, показа проверка на Радио „Фокус” - Сливен. Цената е в зависимост от вида на дръвчето. Едни от най–предпочитани за жителите на Сливен са елхите в саксия. Те могат да бъдат намерени на цена от 20 до 30 лева. От 5 до около 40 лева е цената на изкуствената елха, в зависимост от нейната височина и материала, от който е направена. През тази година освен изкуствени елхи, много от жителите на Сливен избират да украсят естествено дърво с корен, което след празниците могат да засадят. Продавачите на елхи споделят, че в момента най–голям е интересът към дръвчетата в саксия.", "date": "2017.12.23", "title": "Сливен: От 10 до 80 лева варира цената на коледните дръвчета в града"}
{"url": "http://www.focus-news.net/news/2017/12/23/2470503/pazardzhik-zasileno-shte-bade-politseyskoto-prisastvie-po-osnovnite-patni-arterii-v-oblastta-po-vreme-na-praznitsite.html", "text": "Един от основните акценти в работата на Пътна и Охранителна полиция на територията на цялата област Пазарджик по време на празниците ще бъде трафикът и пътната безопасност, като за целта е създадена необходимата организация. Това каза за Радио „Фокус” – Пазарджик Мирослав Стоянов, говорител на ОДМВР - Пазарджик. „Традиционно има голямо струпване на автомобили по основните пътни артерии, водещи към планинската част на региона – районите на Велинград, Пещера, летовищата Цигов чарк, Свети Константин, района на Панагюрище, селата около Брацигово, където има частни вили и хотели, в които гражданите биха могли да прекарат своите празници. Основно екипите на Пътна и на Охранителна полиция ще бъдат съсредоточени на главните пътни артерии, където ден преди началото на празниците става струпване на автомобили”, коментира Стоянов. Според него най-интензивен е трафикът на автомагистрала „Тракия” и по главните пътища Пловдив – Пазарджик – Белово – Костенец, Пазарджик – Пещера - Батак, Варвара – Велинград и Пазарджик – Панагюрище. „Това са основните пътни артерии, на които ще бъдат съсредоточени екипите на пътна полиция. Тяхното присъствие ще има за цел не да стресира водачите, а да ги респектира и те да имат възможност, при необходимост да се обърнат към патрула да им окаже съдействие, ако покрай празниците се налага някакво ограничение на територията на Пазарджишка област”, каза още Стоянов.\r\nВаня НИКОЛОВА", "date": "2017.12.23", "title": "Пазарджик: Засилено ще бъде полицейското присъствие по основните пътни артерии в областта по време на празниците"}
{"url": "http://www.focus-news.net/news/2017/12/23/2470504/tass-kongresat-na-edinna-rusiya-izrazi-poddrazhkata-si-za-kandidaturata-na-vladimir-putin-za-prezidentskite-izbori-v-rusiya.html", "text": "Конгресът на „Единна Русия“ единодушно изрази поддръжката си за кандидатурата на Владимир Путин за предстоящите президентски избори в Русия през март 2018 година, предава ТАСС.\r\n„Поддържаме кандидатурата на президента на Русия Владимир Владимирович Путин за длъжността президент на Русия на изборите, насрочени за 18 март 2018 година“, се заявява в решението на конгреса. \r\nПревод и редакция:", "date": "2017.12.23", "title": "ТАСС: Конгресът на „Единна Русия“ изрази поддръжката си за кандидатурата на Владимир Путин за президентските избори в Русия"}
{"url": "http://www.focus-news.net/news/2017/12/23/2470505/ivana-mileva-odmvr-varna-pri-napuskane-na-doma-za-praznitsite-parite-i-tsennite-veshti-ne-biva-da-badat-ostavyani-v-zhilishteto-bez-saotvetnite-merki-za-sigurnost.html", "text": "Един от основните съвети на криминалистите по повод предстоящите пътувания по празниците е хората да запазят дискретност относно предстоящите си планове, тъй като споделянето на намеренията за отсъствия от дома с широк кръг от хора не е препоръчително. Това каза за Радио \"Фокус\" - Варна Ивана Милева, говорител на ОДМВР - Варна. \"При напускане на дома за празниците парите и ценните вещи не бива да бъдат оставяни в жилището без съответните мерки за сигурност. Интерес за крадците предизвикват пари, накити от благороден метал и компактната техника – видеокамери, мобилни телефони, преносими компютри, цифрови фотоапарати. Оставете осветлението включено, ако жилището ще е празно само за една нощ. Ако отсъствието ще е по-дълго, се погрижете да затворите добре всички врати и прозорци. Осигурете близък, който да наглежда жилището\", каза още Ивана Милева. По думите ѝ ключовете от дома не трябва да бъдат оставяни на леснодостъпни места. Ако бъдат забелязани съмнителни следи от взломяване или бъде усетено подобно намерение, трябва да се позвъни на тел. 112. \"Съпричастността към съседите е много значима, защото никой не е застрахован\", добави Ивана Милева.\r\nМарияна ВАЛЕНТИНОВА", "date": "2017.12.23", "title": "Ивана Милева, ОДМВР - Варна: При напускане на дома за празниците парите и ценните вещи не бива да бъдат оставяни в жилището без съответните мерки за сигурност"}
{"url": "http://www.focus-news.net/news/2017/12/23/2470506/tsvetelina-randeva-odmvr-burgas-ne-tryabva-da-se-ostavyat-tsenni-predmeti-v-doma-po-vreme-na-praznitsite-bez-da-badat-ohranyaemi.html", "text": "Най-общо можем да разделим крадците на две групи. Това каза за Радио „Фокус“ - Бургас говорителят на ОДМВР - Бургас Цветелина Рандева. Едните са т.нар. случайни крадци. Според Рандева те наблюдават докато се разхождат, че примерно в по-ниските етажи има оставен отворен прозорец или врата, която лесно би могла да бъде преодоляна и съвсем спонтанно решават да извършат въпросното посегателство. По думите ѝ обикновено тези хора търсят бързо конвертируеми вещи или ценни предмети нещо, което може да се изнесе в джобовете и да не бие на очи. Втората голяма група крадци са т.нар. планови, които извършват обир, само когато са набелязали конкретна цел. „Наясно са какво търсят, вземат го и си тръгват без да нанасят други щети в апартамента. Рандева каза още, че обект на кражби стават най-вече златни и сребърни накити, таблети, мобилни телефони, пари, които се държат в дома. Тя добави, че се провеждат срещи с хора в пенсионерските клубове в Бургас и областта като превантивни мерки по време на коледно-новогодишните празници. На тях се обяснява как могат да реагират в случай на телефонна измама или ако забележат нещо съмнително. Съветите на полицията са хората да проведат разговори със своите близки. Евентуално при напускане на дома да се симулира присъствие в него било чрез светване на лампи, пускане на радио така, че да има говор в апартамента. „Може да стане и по някакъв друг начин така, че ако евентуално апартаментът е набелязан за извършване на взломна кражба, въпросните извършители да бъдат заблудени и да се откажат от намеренията си. Превантивните съвети, които сме давали и при предишни години, са налице - да не се оставят ценни предмети или вещи в дома, без да могат да бъдат охраняеми например в затворена метална каса, която е неподвижно закрепена или в пространство, което се охранява със сигнално-охранителна техника“, каза още Рандева. По думите ѝ през последните години домовите кражби в Бургас град намаляват.\r\nМария РУСЕВА", "date": "2017.12.23", "title": "Цветелина Рандева, ОДМВР - Бургас: Не трябва да се оставят ценни предмети в дома по време на празниците без да бъдат охраняеми"}
{"url": "http://www.focus-news.net/news/2017/12/23/2470507/dobri-radev-feriboten-kompleks-oryahovo-platformite-prevozvashti-tezhkotovarni-kamioni-prez-reka-dunav-shte-rabotyat-prez-vsichkite-pochivni-dni.html", "text": "Платформите, превозващи тежкотоварни камиони през река Дунав, ще работят през всичките почивни дни. Това каза за Радио „Фокус“ – Видин  Добри Радев, управител на фериботен комплекс „Оряхово“. Той посочи, че това е практика вече 24 години от създаването на комплекса. Нивото на река Дунав е високо – над 4 метра и пътуването на платформите между Оряхово и Бекет по река Дунав се осъществява нормално. Капацитетът е 250 – 300 тежкотоварни камиона на ферибота, над 13 курса се извършват на ден от Оряхово към Бекет. Според Добри Радев почивните дни ще се натоварени, защото шофьорите на тежкотоварни камиони ще бързат да се прибират за празниците и ще се ползват услугите на фериботните платформи. \r\nАнна ЛОЗАНОВА", "date": "2017.12.23", "title": "Добри Радев, Фериботен комплекс „Оряхово“: Платформите, превозващи тежкотоварни камиони през река Дунав, ще работят през всичките почивни дни"}
{"url": "http://www.focus-news.net/news/2017/12/23/2470508/reuters-izraelskite-vlasti-sa-arestuvali-trima-turtsi-po-vreme-na-bezreditsite-v-erusalim.html", "text": "Израелските власти са арестували трима турски туристи в Ерусалим заради инцидент, случил се след петъчните молитви на мюсюлманите в Стария Град, предава Reuters, като се позовава на информация от местните власти.\r\nИзраелската полиция не даде повече информация за арестите. В петък, силите за сигурност се сблъскаха с групи палестинци, протестиращи срещу решението на Доналд Тръмп да признае официално Свещения град за столица на Израел.\r\nОт местното турско консулство също не пожелаха да коментират случая.\r\nПревод и редакция:", "date": "2017.12.23", "title": "Reuters: Израелските власти са арестували трима турци по време на безредиците в Ерусалим"}
{"url": "http://www.focus-news.net/news/2017/12/23/2470509/aromati-ot-balgariya-izpalniha-setivata-na-zhitelite-v-doha.html", "text": "Фотографската изложба „Аромати от България – В търсене на ароматните полета” беше представена в петък в катарската столица Доха, съобщиха от пресцентъра на Министерството на външните работи. „България е известна като земята на „българската роза“, високо ценена и използвана в парфюмерийната промишленост, но от 2012 г. е и най-големият производител на лавандулово масло в света, надминавайки производството на Франция“, изтъкна посланикът на България в Катар Метин Казак по време на официалното откриване.   \r\nИзложбата включва авторски фотографии на Красимир Матаров и Руслан Асанов, вдъхновени от живописните лавандулови полета и уловени моменти от емблематичния за страната ни розобер. Фотографиите и придружаващият ги текст на журналистката Ина Герджикова разказват за вековните традиции и съвременните успехи на страната ни в отглеждането на етеричномаслените култури и свързаните с тях индустрии. На събитието присъстваха генералният мениджър на Културно селище Фондация КАТАРА, д-р Халед ал-Сулейти, посланици, дипломати, журналисти, представители на бизнеса, местните културни среди и българската диаспора в Катар.   \r\nПроектът е изготвен от Държавния културен институт, финансиран е по линия на Работната програма на комуникационната стратегия за 2017 г. на МВнР и е реализиран съвместно от българското посолство и Културно селище Фондация „КАТАРА“.", "date": "2017.12.23", "title": "Аромати от България изпълниха сетивата на жителите в Доха"}
{"url": "http://www.focus-news.net/news/2017/12/23/2470510/smolyan-vazstanoveno-e-dvizhenieto-po-pat-iii-866-devin-mihalkovo.html", "text": "Възстановено е движението по път III-866 Девин – Михалково. Това съобщиха от пресцентъра на Агенция \"Пътна инфраструктура\". Трафикът на МПС над 12 тона с ремаркета и полуремаркета беше временно ограничен за снегопочистване.", "date": "2017.12.23", "title": "Смолян: Възстановено е движението по път III-866 Девин – Михалково"}
{"url": "http://www.focus-news.net/news/2017/12/23/2470511/dmitriy-medvedev-edinna-rusiya-shte-organizira-maksimalno-otkriti-i-shiroki-parvichni-izbori.html", "text": "Партия „Единна Русия“ ще усъвършенства процедурата на първично гласуване, правейки я максимално широка и открита. Това заяви в събота председателят на партията и премиер на Русия Дмитрий Медведев, по време на конгреса на управляващата партия, който се провежда в Москва, предава ТАСС.\r\n„Предлагам още на следващия „Единен ден“ (3 юни) за предварителното гласуване, той да се провежда по единна схема във всички населени места, където живеят повече от хиляда души“, заяви той, като освен това подчерта, че за целта трябва да бъде избран максимално открит модел – „с участието на всички регистрирани кандидати“.\r\n„Ще могат да се кандидатират членове на „Единна Русия“, на други партии и, ако пожелаят, самоиздигнати кандидати. Всеки, който има право на глас, ще може да подкрепи своя кандидат, а победителите ще влязат в предизборните списъци на партията“, поясни руският премиер.\r\nСпоред думите на председателя на партията, „по този начин във всички региони хората ще определят сами, кой точно искат да видят като кандидат на партията на изборите“.\r\n„Сигурен съм, че конкуренцията ще бъде сериозна“, заяви Медведев. „Всички, които имат намерение да участват в предварителното гласуване, трябва да се подготвят добре за задължителните публични дебати и срещите с избирателите. От това ще зависи техния успех“, предупреди той. „А „Единна Русия“ трябва да направи всичко, за да осигури 100% съответствие на предизборните списъци с резултатите от първичните избори“, заяви още Медведев.\r\nПревод и редакция:", "date": "2017.12.23", "title": "Дмитрий Медведев: „Единна Русия“ ще организира максимално открити и широки първични избори"}
{"url": "http://www.focus-news.net/news/2017/12/23/2470512/borislav-inchev-kmet-na-rayon-yuzhen-v-plovdiv-planovete-ni-za-2018-godina-sa-ambitsiozni-no-izpalnimi-prioritet-shte-bade-izgrazhdaneto-na-detski-ploshtadki.html", "text": "Плановете на администрацията на район „Южен“ в Пловдив за 2018 година са амбициозни, но изпълними, приоритет ще бъде изграждането на детски площадки. Това каза за Радио „Фокус“ – Пловдив районният кмет Борислав Инчев. По думите му и към настоящия момент се чувства остър дефицит на детски площадки и места за игра. „Районът е изключително голям, почти 100 000 души живеят тук. За съжаление, трябва да кажа, че местата за игра на децата са крайно недостатъчни. Ние сме направили три варианта – минимален, реалистичен и оптимален. В минималния план влиза през следващата година да бъдат изградени 4 детски площадки. Реалистичният план, който сме заложили, е за изграждането на 6, а оптималният, към който и ще се стремим, е за изграждането на 8 детски площадки. С този план ние искаме не просто да покажем, че това е наш основен приоритет, а наистина младите, родителите и децата да имат необходимите условия за добър живот и да знаят, че район „Южен“ ще направи всичко възможно тези условия да бъдат налице възможно най-скоро, а не да говорим в бъдещо пожелателно време“, коментира Инчев.\r\nРайонният кмет каза още, че през 2018 година ще продължи и изграждането на още паркоместа. „Лично за мен проблемът с паркирането в район „Южен“ няма да бъде решен с осигуряването на достатъчно паркоместа и през следващите от 6 до 8 години, поради няколко прости неща. Първото е изключителната гъстота на населване в района, също наличието на изключително много автомобили, продължаващата регистрация на такива автомобили и, не на последно място, вече сравнително ограничените места, на които могат да бъдат изградени паркинги и паркоместа. Нееднократно съм казвал, че ние изключително внимателно прецизираме местата, на които да изграждаме паркинги, съобразявайки се с желанията и потребностите на хората в определените места, но без да навлизаме в зелени площи. Забелязвам вече и другата тенденция – хората казват, че им е писнало от бетон и презастрояване. Те искат площи, на които могат да се разхождат, да си почиват, да са спокойни, да има въздух и зеленина. Затова ние правим изключително внимателна преценка“, подчерта Борислав Инчев. Кметът на район „Южен“ добави, че през 2018 година се очаква да започне реконструкцията на ул. „Даме Груев“, ще продължи и работата по още няколко ключови обекта. „Това ще бъде основна реконструкция на части от бул. „Никола Вапцаров“ и ул. „Кукленско шосе“. Ще бъдат направени необходимите постъпления и те вече се правят за продължението на ул. „Македония“. Има някаква идея да се подготви проект за реконструкция на ул. „Скопие“. Всичко това ще допринесе за промяната. Ще направим и всичко възможно за други части от квартали да бъдат по същия начин с необходимата проектна готовност и тези проекти да ги предоставим в Общината. Ако се оцени необходимостта да бъде инвестирано, то да знаем, че не трябва да се губи време, а да се започва с изпълнението на такъв тип проекти. Те наистина ще променят средата и мисля, че хората ще видят и оценят усилията, които ние полагаме“, смята Борислав Инчев.\r\nТони МИХАЙЛОВ", "date": "2017.12.23", "title": "Борислав Инчев, кмет на район „Южен“ в Пловдив: Плановете ни за 2018 година са амбициозни, но изпълними, приоритет ще бъде изграждането на детски площадки"}
{"url": "http://www.focus-news.net/news/2017/12/23/2470513/ria-novosti-generalniyat-direktor-na-rosteh-razkri-koga-shte-zapochne-dostavkata-na-zrk-s-400-v-turtsiya.html", "text": "Доставките на Зенитно-ракетни комплекси(ЗРК) С-400 в Турция ще започне в края на 2019 – началото на 2020 година, заяви пред РИА Новости генералният директор на компания „Ростех“ Сергей Чемезов.\r\n„В края на 2019 – началото на 2020 година“, отговори Чемезов на съответстващ въпрос.\r\nТой не уточни обемът на доставките и отбеляза, че като за начало трябва да бъде подписан контракт. Чемезов адресира към министерството на финансите въпросът около съгласуването на финансовите документи по кредита за Турция.\r\nПревод и редакция:", "date": "2017.12.23", "title": "РИА Новости: Генералният директор на „Ростех“ разкри кога ще започне доставката на ЗРК С-400 в Турция"}
{"url": "http://www.focus-news.net/news/2017/12/23/2470514/pazardzhik-politseyski-patrul-s-registratsiya-6163-e-razpolozhen-na-prevala-po-patya-za-tsigov-charg-do-razklona-za-dospat.html", "text": "Полицейски патрул с регистрация 6163 е разположен на Превала по пътя за Цигов чарг до разклона за Доспат, предаде репортер на Агенция „Фокус“.", "date": "2017.12.23", "title": "Пазарджик: Полицейски патрул с регистрация 6163 е разположен на Превала по пътя за Цигов чарг до разклона за Доспат"}
{"url": "http://www.focus-news.net/news/2017/12/23/2470515/tass-komunisticheskata-partiya-na-rusiya-izdigna-kandidat-za-prezident-razlichen-ot-genadiy-zyuganov.html", "text": "Висшият ръководен орган на Комунистическата партия на Руската федерация(КПРФ) – конгресът – издигна в събота директора на предприятието „Совхоз имени Ленина“ Павел Грудинин за кандидат на партията на президентските избори в Русия, предстоящи през март 2018 година, предава ТАСС.\r\nРешението за това е прието според резултатите от проведеното от делегатите тайно гласуване.\r\n„За 303 (делегата), против – 11“, съобщават източници, участвали в конгреса и добавят, че общо гласувалите са 316 души.\r\nКПРФ, като парламентарна партия, не трябва да събира подписи, за да участва на президентските избори, които ще се проведат на 18 март 2018 година.\r\nПревод и редакция:", "date": "2017.12.23", "title": "ТАСС: Комунистическата партия на Русия издигна кандидат за президент, различен от Генадий Зюганов"}
{"url": "http://www.focus-news.net/news/2017/12/23/2470516/veliko-tarnovo-mezhdu-500-550-evro-kv-m-e-bila-srednata-tsena-na-zhilishtata-v-grada-prez-2017-godina.html", "text": "Между 500 – 550 евро кв. м. е била средната цена на жилищата във Велико Търново през 2017 година. Това каза в интервю за Радио „Фокус“ – Велико Търново брокерът Ивайло Славов. Той подчерта, че факторите, които оказват влияние на ценообразуването на жилищата са много. Това са местоположението, състояние на имота, типа строителство, обзавеждане и други. „Нивата, на които ставаха реално сделките, бяха между 500 и 600 евро на квадрат. Дебело наблягам на това, че имахме сделки на по-високи и на по-ниски нива. Имайте предвид, че маржът, на който реално се случваха сделките, е от около 400 до около 700-750 евро на квадрат. Виждате огромна разлика между долната и горната граница. Тя се дължи на това, че факторите, които оказват влияние са много. Като цяло средните нива са 500 – 550 евро на квадрат“, посочи брокерът. Той отчете ръст на средните цени, като даде пример с жилище ново строителство. Миналата година подобен тип имот е възлизал на около 400-430 евро на кв. м., а тази година е 500-530 евро на кв. м. При препродажба цената му достига 500 – 600 евро на кв. м. „Съветвам, който и да било участник в пазара на недвижимите имоти, на който предстои продажба на имот, да се консултира с професионалист преди да започне, защото съществува шанса или тотално да надцени имота си и да го обрече на доста дълъг период предлагане, което е по-често срещането явление, или да подцени имота си и да го обяви на стойност по-ниска от пазарната“, посъветва Ивайло Славов. Той отбеляза, че цените на жилищата във Велико Търново са сравнително ниски в сравнение с останалата част от страната.\r\nНадежда КРЪСТЕВА", "date": "2017.12.23", "title": "Велико Търново: Между 500-550 евро кв. м. е била средната цена на жилищата в града през 2017 година"}
{"url": "http://www.focus-news.net/news/2017/12/23/2470517/plovdiv-zadarzhaha-32-godishen-mazh-za-iznasilvane-na-dve-zheni.html", "text": "Районна прокуратура-Пловдив привлече като обвиняем 32-годишния Владимир П. за това, че на 7 и 20 декември 2017 г. се съвкупил с две лица от женски пол, като употребил за това сила и заплашване, и престъпленията са извършени в условията на опасен рецидив. Това съобщиха от пресцентъра на Апелативна прокуратура-Пловдив.\r\nНа 7 декември, около 22,15 часа, в Пловдив, обвиняемият Владимир П. се намирал в района на бул. „Александър Стамболийски“. Там забелязал спрян лек автомобил, марка „Ауди“, в който се намирала 19-годишна жена, която чакала нейна позната. Обвиняемият отворил вратата, седнал на шофьорската седалка, придвижил автомобила на 50 метра и спрял. Там след като заплашил пострадалата, я изнасилил. След това слязъл от автомобила и се отправил в неизвестна посока. \r\nНа 20 декември отново в Пловдив, около 20,30 часа, в района на бул. „Александър Стамболийски“, обвиняемият Владимир П. забелязал лек автомобил, марка „Рено Клио“, в който се намирала 21-годишна жена. Тя изчаквала свой познат. Обвиняемият Владимир П. отворил вратата, влязъл в автомобила, като го придвижил на около 50 метра в съседна улица и спрял. Обвиняемият заплашил със сгъваем джобен нож 21-годишната жена, за да я принуди да се премести на задната седалка на автомобила, където я изнасилил. След това слязъл и се отправил в неизвестна посока. \r\nПод ръководството на Районна прокуратура-Пловдив по двата случая са били започнати досъдебни производства. На 22 декември обвиняемият Владимир П. е бил е задържан, към 22 часа, в дома си в Пловдив от служители на отдел „Криминална полиция“ към ОД на МВР - Пловдив. \r\nДнес с постановление на наблюдаващия прокурор той е задържан за срок до 72 часа. \r\nУтре, 24 декември, Районна прокуратура-Пловдив ще внесе искане в съда за определяне на мярка за неотклонение „задържане под стража“ спрямо него.  \r\nВладимир П. е бил осъждан на 4,3 г. лишаване от свобода за извършено от него престъпление по чл. 152 ал. 1т. 2 от Наказателния кодекс – за изнасилване. Той е бил освободен от затвора през април 2017 г.", "date": "2017.12.23", "title": "Пловдив: Задържаха 32-годишен мъж за изнасилване на две жени"}
{"url": "http://www.focus-news.net/news/2017/12/23/2470518/ria-novosti-vladimir-putin-razkaza-kak-shte-bade-osiguren-progresat-na-rusiya-v-sveta-na-utreshniya-den.html", "text": "Президентът на Русия Владимир Путин посочи задачите, които трябва да бъдат решени, за да бъде осигурен устойчивият прогрес на Русия „в света на утрешния ден“,  в изказването си пред конгреса на партия „Единна Русия“ . Сред първостепенните задачи той назова повишаването на растежа на икономиката, борбата с бедността, развитието на бизнеса, промените в здравеопазването и образованието, предава РИА Новости.\r\nВ частност, Русия трябва да създаде нов пазар на труда и съвременна система за професионално образование, смята руският президент.\r\nСпоред неговите думи, трябва да се достигне до устойчиво повишение на реалните доходи на руснаците, да се увеличат пенсиите и социалните помощи, а също така да бъде продължена работата по намаляване на бедността, мащаба на която „представлява заплаха за стабилността и единството“ на руското общество.\r\nПутин подчерта, че тази ситуация е „просто унизителна за хората“.  „Ситуацията трябва да е нетърпима, когато човек с търсена професия и с добра квалификация за своя труд, получава мизерна заплата, буквално едва свързва двата края“, добави той.\r\nПревод и редакция:", "date": "2017.12.23", "title": "РИА Новости: Владимир Путин разказа как ще бъде осигурен прогресът на Русия „в света на утрешния ден“"}
{"url": "http://www.focus-news.net/news/2017/12/23/2470519/pazardzhik-slab-snyag-vali-na-patya-batak-dospat-patyat-e-opesachen-i-sas-sledi-ot-kolovozi.html", "text": "Слаб сняг вали на пътя Батак-Доспат, предаде репортер на Агенция „Фокус“. Пътят е опесъчен със следи от коловози.", "date": "2017.12.23", "title": "Пазарджик: Слаб сняг вали на пътя Батак-Доспат, пътят е опесъчен и със следи от коловози"}
{"url": "http://www.focus-news.net/news/2017/12/23/2470520/borislav-inchev-kmet-na-rayon-yuzhen-v-plovdiv-rayonat-e-na-parvo-myasto-v-grada-po-interes-ot-strana-na-investitori-tarsim-balans-mezhdu-obshtestvenite-i-chastni-interesi.html", "text": "Район „Южен“ в Пловдив е на първо място в града по интерес от страна на инвеститори. Това каза за Радио „Фокус“ – Пловдив районният кмет Борислав Инчев. „Тук са кварталите „Остромила“, „Беломорски“ и „Коматево“. Това са зони, които са заложени за изграждане на жилищни сгради, комплекси и индивидуални къщи, които все още не са реализирани. Тук вече трябва изключително внимателно да се прецизира взаимовръзката между частен и обществен интерес. Забелязва се, включително и по курортите, че за да бъде един инвеститорски проект успешен, на първо място трябва да има съответната инфраструктура – пътища, които да са удобни, също подземна инфраструктура, наличие на паркове, на алеи, на детски градини и училища. Едва тогава целият квартал придобива съвсем различен вид. Мисля, че нашето общество вече започва да узрява и дори бих казал, че вече е узряло, че наистина трябва да има баланс на тези интереси“, коментира Инчев.\r\nТой посочи, че едва след прецизирането на обществените и частните интереси ще е сигурно, че градската среда е подходяща и условията за живот са добри. „С цялостното преобразяване на градската среда в район „Южен“, което се стремим да правим, ще се опитваме да инвестираме във всички зони, предвидени за отдих, игра и почивка. Така жителите ще знаят, че в тази зона няма да израсне някоя кооперация и че всички ще могат да използват тези зони. Сега нееднократно ставаме свидетели как има зона и единственото, което се вижда в нея са бурени или саморасла растителност“, каза още Инчев.\r\nТони МИХАЙЛОВ", "date": "2017.12.23", "title": "Борислав Инчев, кмет на район „Южен“ в Пловдив: Районът е на първо място в града по интерес от страна на инвеститори, търсим баланс между обществените и частни интереси"}
{"url": "http://www.focus-news.net/news/2017/12/23/2470521/afp-plyachkosaha-tsarkva-v-egipet.html", "text": "Стотици египтяни плячкосаха църква, намираща се на юг от столицата Кайро и призоваха за събарянето й, предава AFP, като се позовава на информация от местните църковни власти.\r\nНападението над църквата в град Афтех, намиращ се на 100 километра от столицата, се е случило след края на петъчната молитва на мюсюлманите.\r\nНяколко християнски храма, особено тези, които още не са лицензирани от египетското правителство, бяха подложени на нападения от местните мюсюлмани в консервативната южна част на страната.\r\nОт църковната управа твърдят, че стотици египтяни са се събрали пред сградата, отправяли са обиди към християните и са призовавали за разрушаването на храма.\r\n„Те нахлуха в църквата и унищожиха всичко вътре, след като издевателстваха над християните, които се бяха събрали там“, заявиха църковните власти.\r\nОколо 10% от 93-милионното население на Египет са коптски християни и това е най-голямото религиозно малцинство в региона на Близкия Изток.\r\nПревод и редакция:", "date": "2017.12.23", "title": "AFP: Плячкосаха църква в Египет"}
{"url": "http://www.focus-news.net/news/2017/12/23/2470522/sport-barselona-izvadi-real-madrid-ot-pretendentite-za-titlata.html", "text": "Барселона победи с 3:0 като гост Реал (Мадрид) в среща от 17-ия кръг на Примера дивисион и до голяма степен отказа „кралете“ от битката за титлата в Испания. След този успех каталунците са на 1-о място във временното класиране с актив от 45 точки, докато Реал изостават с 14 точки на четвърто място и мач по-малко.\r\nГоловете за Барселона отбелязаха през второто полувреме Луис Суарес ,  Лионел Меси от дузпа, и Видал в добавеното време. Меси вече има 15 гола в 25 мача „Ел Класико“ на „Сантиаго Бернабеу“.", "date": "2017.12.23", "title": "Спорт: Барселона извади Реал Мадрид от претендентите за титлата"}
{"url": "http://www.focus-news.net/news/2017/12/23/2470523/varna-prez-sledvashtata-godina-shte-priklyuchi-prevantivniyat-remont-na-oshte-45-km-republikanski-patishta-koito-zapochnaha-tazi-godina-sas-sredstva-ot-byudzheta.html", "text": "През следващата година ще приключи превантивният ремонт на още 45 км републикански пътища, които започнаха тази година със средства от бюджета. Това съобщиха за Радио „Фокус“ – Варна от пресцентъра на Агенция „Пътна инфраструктура“. Това са 8,26 км от автомагистрала „Черно море“ на изхода на Варна, 10 км от първокласния път I-9 в участъка Златни пясъци – Варна, 10 км от третокласния път III-2009 в участъка Чернево – Суворово, 9,6 км от третокласния път III-2702 Владимирово – Одринци – Ведрина – гара Оборище – Генерал Киселово – Вълчи дол – Щипско, 6,6 км от третокласния път III-207 в участъка Ветрино – Калоян – Векилски.\r\n„По Оперативна програма „Региони в растеж“ през 2017 година стартира рехабилитацията на над 32 км пътища, която ще продължи и през следващата година. Ремонтират се 29 км от път III-904 Старо Оряхово – Гроздьово – Провадия (лот 8 и 9) и 3 км от път ІІ-29 Варна – Добрич (лот 4). Общо със средства от европейските фондове ще бъдат ремонтирани около 30 км от пътя Варна – Добрич, които са на територията на двете области. Второкласният път е най-кратката връзка между Румъния и курортите по българското Черноморие и свързва Добрич и Варна. Път III-904 Старо Оряхово – Гроздьово – Провадия има важно стопанско значение за региона, осигурява пряка връзка на населените места от Североизточна България с Южното Черноморие. С основния му ремонт ще се осигури бърз транспортен достъп на жителите на близките населени места с административните центрове гр. Провадия и гр. Долни чифлик, път I-9 Варна-Бургас и автомагистрала „Хемус”, допълниха от Агенция „Пътна инфраструктура“.\r\nМарияна ВАЛЕНТИНОВА", "date": "2017.12.23", "title": "Варна: През следващата година ще приключи превантивният ремонт на още 45 км републикански пътища, които започнаха тази година със средства от бюджета"}
{"url": "http://www.focus-news.net/news/2017/12/23/2470524/pazardzhik-4-grazhdanski-braka-sa-sklyucheni-v-zatvora-v-grada-prez-2017-godina.html", "text": "4 граждански брака са сключени в затвора в Пазарджик през 2017 година, съобщи за Радио „Фокус“ – Пазарджик Пенка Попчева, експерт по социални дейности в пазарджишкия затвор. Църковни бракове също са сключвани през годините, но тази няма. „Церемонията се извършва от представители от „Ритуални дейности“ къч Община Пазарджик и ЕСГРАО. Спазва се целият ритуал, като се разменят и халки. Присъстват и свидетели, които са близки на младоженците или роднини по права линия. Ако имат деца, и те присъстват. Свидетелите са предварително проучени от управата на затвора. Правим и снимки на младоженците, но бракът е без консумация“, уточни Попчева. Тя каза също, че сред най-честите мотиви за сключване на брак в затвора са родени деца, които трябва да се узаконят от единия от родителите или с очакване за по-благоприятен изход от присъдата. През миналата година е имало и няколко кръщенета в пазарджишкия затвор, които са извършени от Архиерейски наместник отец Яков.\r\nАлбена ЖИЛЕКОВА", "date": "2017.12.23", "title": "Пазарджик: 4 граждански брака са сключени в затвора в града през 2017 година"}
{"url": "http://www.focus-news.net/news/2017/12/23/2470525/komisar-tencho-tenev-44-leki-patnotransportni-proizshestviya-sa-stanali-na-teritoriyata-na-stolitsata-kam-tozi-chas-trafikat-namalya.html", "text": "До момента имаме 44 леки пътнотранспортни произшествия. До момента няма тежки. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка с трафика в първия почивен ден от поредицата за коледните празници. „Трафикът на доста места отслабна. Единствено засилено присъствие имаме около моловете на бул. „Черни връх“ и на бул. „Ситняково“. Полицейски служители са на място и ако се наложи, ще влязат на кръстовището да регулират движението. Засега обаче вече минахме на автоматичен режим“, обясни комисар Тенев и уточни, че доста е намалял трафикът на територията на София, но все пак има движение. „На изходите на столицата трафикът е леко занижен и в момента светофарите работят на автоматичен режим“, каза още комисар Тенчо Тенев.\r\nЛюба АЛЕКСИЕВА", "date": "2017.12.23", "title": "Комисар Тенчо Тенев: 44 леки пътнотранспортни произшествия са станали на територията на столицата към този час, трафикът намаля"}
{"url": "http://www.focus-news.net/news/2017/12/23/2470526/mvnr-zaradi-obilnite-snegovalezhi-v-gartsiya-v-otdelni-uchastatsi-e-zatrudneno-dvizhenieto-na-avtomobili.html", "text": "Заради обилните снеговалежи в Гърция в отделни участъци е затруднено движението на моторни превозни средства, съобщиха от пресцентъра на МВнР. Във връзка с обилните снеговалежи в Гърция, движението на моторни превозни средства е затруднено в отделни участъци в окръзите Драма, Родопи, Флорина, Пелас и Арта на област Западна Македония и Тракия, Арголида, Аркадия в област Пелопонес, Етолия и Ахея в област Ахарне, Евия, Фтиотида, Евритания в Централна Гърция, Кардица и Магнисия в област Тесалия.   \r\nВ района на столицата ситуацията е под контрол с изключение на затворени участъци на ул. „Пендели“ в посока Неа Макри.  \r\nПоради лоши метеорологични условия, към момента, са затворени пристанищата в Рафина и Лаврио, а един кораб от пристанище Пирея до Цикладите е отменен. За някои по-малки пристанища рейсовете се осъществяват след решение на капитана на плавателния съд.   \r\nКъм момента остават затворени периферни пътища, като основните пътни артерии може да се считат за нормално проходими в зимни условия. \r\nПосолството на Република България в Атина информира, че към момента не са постъпвали сигнали от наши сънародници за възникнали проблеми във връзка с пътната обстановка.  \r\nОчакванията на метеоролозите са за ново влошаване на времето по-късно през днешния ден.", "date": "2017.12.23", "title": "МВнР: Заради обилните снеговалежи в Гърция в отделни участъци е затруднено движението на автомобили"}
{"url": "http://www.focus-news.net/news/2017/12/23/2470527/reuters-eventualnite-koalitsionni-partnyori-v-germaniya-imat-ogromni-razlichiya-po-vaprosa-za-migratsiyata.html", "text": "Водещи фигури от Съюза (ХДС/ХСС) на Ангела Меркел и Германската социалдемократическа партия(ГСДП) изразиха коренно противоположни виждания за това, каква ще е политиката на евентуално коалиционно правителство между двете партии по въпроса за имиграцията, докато тече подготовката за предварителните разговори за формиране на коалиция, предава Reuters.\r\nРешението на канцлера Ангела Меркел от 2015 година да допусне в страната повече от един милион мигранти, промени демографската картина в Германия и даде тласък на крайно-десните настроения в страната, допринасяйки за катастрофалните резултати на Съюза (ХДС/ХСС) и ГСДП на парламентарните избори, проведени на 24 септември.\r\nВ отделни интервюта, Томас Щробл, заместник-лидерът на ХДС и външният министър на Германия Зигмар Габриел от ГСДП, дадоха мнението си за това, как ще бъдат спечелени обратно разочарованите избиратели.\r\nЩробл заяви, че лимитът на мигрантите, които Германия може да приеме за една година, трябва да бъде намален до нивата от 2012 година – 65 хиляди, докато по време на коалиционните преговори със Свободната демократическа партия и Зелените, Съюза се беше съгласил на доста по-висок лимит – 200 хиляди.\r\nНо Габриел, чиято партия иска Германия да приема всички бежанци, които стигнат до границите на страната, предложи даването на финансови субсидии за общините в Европа и Германия, които се съгласят да заселят мигранти на своя територия.\r\n„По този начин общините ще решават сами за себе си колко бежанци искат да приютят“, заяви той. „Това ще предотврати създаването на впечатление сред гражданите, че бежанците получават всичко, а те – нищо“.\r\nГермания се бори напразно за квотно разпределение на мигрантите от Близкия Изток от Африка сред страните-членки на ЕС, но източноевропейските страни (Чехия, Унгария, Полша и Словакия) се противопоставиха категорично на подобно решение.\r\n„ЕС може да направи програма за финансово подпомагане на общините в бедните страни“, добави Габриел.\r\nПредварителните разговори за формиране на германско правителство трябва да започнат на 7 януари и Меркел изрази надежда, че Съюза (ХДС/ХСС) и ГСДП могат да стигнат до споразумение до средата на същия месец.\r\nПревод и редакция:", "date": "2017.12.23", "title": "Reuters: Евентуалните коалиционни партньори в Германия имат огромни различия по въпроса за миграцията"}
{"url": "http://www.focus-news.net/news/2017/12/23/2470528/borislav-inchev-kmet-na-rayon-yuzhen-v-plovdiv-prez-2018-g-shte-zapochne-izgrazhdaneto-na-nova-detska-gradina-na-bul-aleksandar-stamboliyski-s-kapatsitet-do-200-detsa.html", "text": "През 2018 г. ще започне изграждането на нова детска градина на бул. „Александър Стамболийски“ в пловдивския район „Южен“. Тя ще бъде с капацитет до 200 деца. Това каза за Радио „Фокус“ – Пловдив районният кмет Борислав Инчев. По думите му очаква се в края на лятото и началото на есента да започне изграждането й, а през 2019-та година тя да отвори врати. „Едновременно с това е в процес на подготовка още едно място за изграждане на детска градина. Това е в двора на детска градина „Зорница“. Едва след построяването и на тази сграда, ще може да кажем, че почти на 100 % ще бъде решен проблемът с недостига на места в детските градини в район „Южен“. Дотогава все още има такъв недостиг“, коментира Борислав Инчев. Той посочи, че към момента има около 600 деца, които не са обхванати с предоставяне на услуга за детска градина в район „Южен“. „Това не означава, че те не посещават детска градина. Те посещават детски заведения в други квартали на града. Една част от родителите са избрали други квартали, защото им е по-удобно от гледна точка на работното им място. Но проблемът с местата в „Южен“ ще продължи да търси своето решение“, подчерта районният кмет.\r\nИнчев добави, че има и деца, които в момента посещават детски градини в блокови пространства и в блокове. „Там условията са съвсем различни с тези в една типова детска градина. Ние все още сме длъжници на тези деца и на техните родители. Затова всички усилия, които полагаме с Общината, са концентрирани в това да продължаваме с изграждането на нови сгради, за да може това да се промени“, коментира още той.\r\nТони МИХАЙЛОВ", "date": "2017.12.23", "title": "Борислав Инчев, кмет на район „Южен“ в Пловдив: През 2018 г. ще започне изграждането на нова детска градина на бул. „Александър Стамболийски“ с капацитет до 200 деца"}
{"url": "http://www.focus-news.net/news/2017/12/23/2470529/mvnr-na-rusiya-sasht-preminaha-granitsite-obyavyavayki-namerenieto-si-da-predadat-na-ukrayna-smartonosno-orazhie.html", "text": "САЩ са отишли твърде далеч, позволявайки доставката на въоръжение с директно поразяващо действие в Украйна. Това заяви в събота заместник-министърът на външните работи на Русия Сергей Рябков, цитиран от ТАСС.\r\n„В определен смисъл САЩ преминаха границите, обявявайки намерението си да предадат на Украйна оръжие с директно поразяващо действие. Вече това се случва не в рамките на търговските споразумения, които американските компании сключват тихомълком отдавна, а по държавна линия“, заяви руският дипломат.\r\n„Вашингтон се опитва да се представи като „посредник“. Но той не е никакъв посредник, а помощник в разпалването на война“, подчерта Рябков.\r\n„Като за начало заговориха за ракетни комплекси Javelin“, посочи той. „Въпросът е – какво следва от тук нататък? Във всеки случай, американското оръжие може да доведе до нови жертви в съседни на Русия страни, към което ние не можем да останем равнодушни“.\r\nРябков изрази увереност, че историята „неизбежно ще постави на всички на местата им“. „Но как в днешните условия можем да говорим за каквато и да е „примирителна“ роля на САЩ в разрешаването на конфликта в Украйна?“, попита той.\r\nДипломатът напомни, че „изигравайки активна роля в организацията на държавния преврат в Киев преди няколко години, нежно подхранвайки „майданната“ власт, когато тя забраняваше руския език и бомбардираше тези, които не пожелаха да се наредят под знамената на бандеровците, днес САЩ явно тласкат Украйна към ново кръвопролитие“. „Киевските реваншисти така или иначе ежедневно обстрелват Донбас, не желаейки да водят мирни преговори и мечтаейки за силова разправа с непокорното население“, добави той. „И САЩ решиха да им дадат оръжие за целта“.\r\n„За съжаление, да призоваваме американските полици да се вразумят – в момента е безсмислено“, призна Рябков. „Русофобията дотолкова ги заслепява, че те радостно аплодират наказателните отряди на украинските националисти“.\r\nПревод и редакция:", "date": "2017.12.23", "title": "МВнР на Русия: САЩ преминаха границите, обявявайки намерението си да предадат на Украйна смъртоносно оръжие"}
{"url": "http://www.focus-news.net/news/2017/12/23/2470530/vidin-44-lv-ostava-taksata-za-tselodnevnite-detski-gradini-v-grada-i-prez-2018-godina.html", "text": "44 лв. остава таксата за целодневните детски градини във Видин и през следващата 2018 година, каза за Радио „Фокус“ – Видин Емилия Николова, директор на Дирекция „Хуманитарни дейности“ в Община Видин. Тя посочи, че няма промяна в размера на таксата, като това е решението и на комисията към Общинския съвет. При полудневно обучение таксата е наполовина – 22 лв. По-ниска е таксата за детска градина в селата на община Видин – 17,60 лв., а в град Дунавци таксата за детска градина е 26,40 лв. И в тези населени места таксата не се променя.\r\nАнна ЛОЗАНОВА", "date": "2017.12.23", "title": "Видин: 44 лв. остава таксата за целодневните детски градини в града и през 2018 година"}
{"url": "http://www.focus-news.net/news/2017/12/23/2470531/plovdiv-natovaren-e-trafikat-po-uchastaka-na-am-trakiya-v-oblastta-zasileno-e-politseyskoto-prisastvie-po-vsichki-patishta.html", "text": "Трафикът по основните направления в Пловдивска област е интензивен. Това съобщиха за Радио „Фокус“ – Пловдив от Областното пътно управление. Най-натоварено движение се отчита по участъка на АМ „Тракия“, където периодично се образуват колони от автомобили. Засилен трафик има също по пътищата Пловдив-Карлово и Пловдив-Асеновград. Обработени срещу заледяване са пътните настилки в планинските райони, като в останалата част от областта те са предимно сухи, на места влажни. За пореден път от Областното пътно управление в Пловдив призоваха водачите да шофират с повишено внимание и съобразена скорост. Предвид интензивния трафик по основните пътни артерии е засилено полицейското присъствие. Полицейски патрули контролират поведението на водачите и извършват проверки за нарушения по най-натоварените направления.\r\nОстава забранено движението за МПС над 12 тона през прохода Троян-Кърнаре. Ограничено е и движението на товарни автомобили над 12 тона, с ремаркета и полуремаркета, по пътя Югово – Лъки – Здравец. Валидността на забраната е до 31 март 2018 година. Опасност от свлачищна активност по пътните артерии Бачково-Нареченски бани, Югово-Лъки и Кричим-Девин, също в района на проходите Козница и Стражата.\r\nДвижението на територията на град Пловдив също е интензивно, но се осъществява нормално и без затруднения. Струпване на автомобили има в района на молове, търговски центрове, хипермаркети и увеселителни заведения. Пътните настилки в града са сухи и нормално проходими.\r\nТони МИХАЙЛОВ", "date": "2017.12.23", "title": "Пловдив: Натоварен е трафикът по участъка на АМ „Тракия“ в областта, засилено е полицейското присъствие по всички пътища"}
{"url": "http://www.focus-news.net/news/2017/12/23/2470532/sport-latsio-vkara-4-gola-za-edno-poluvreme-sreshtu-krotone.html", "text": "Лацио победи Кротоне на Александър Тонев с 4:0 в мач от 17-ия кръг на Серия \"А\". Българският национал се появи в игра в последните 25 минути от мача. Въпреки сериозният домакински натиск, през първото полувреме нямаше голове. Попаденията за домакините отбелязаха след почивката Лукаку, Имобиле, Лулич и Фелипе Андерсон.  \r\nС успеха си \"римските орли\" събраха 36 точки и запазват 5-ото място в класирането, докато Кротоне е 16-и с 15 точки.\r\nОт 16:00 часа започнаха още пет мача от кръга, в които лидерът Наполи приема шестия Самдория, а третият Интер, който преди два кръга оглавяваше таблицата, гостува на Сасуоло.\r\nДербито на кръга между Ювентус и Рома е утре вечер в Торино.", "date": "2017.12.23", "title": "Спорт: Лацио вкара 4 гола за едно полувреме срещу Кротоне"}
{"url": "http://www.focus-news.net/news/2017/12/23/2470533/smolyan-oblastta-e-na-deveto-myasto-po-ravnishte-na-bezrabotitsa-v-stranata-kam-kraya-na-noemvri.html", "text": "Област Смолян е на девето място по равнище на безработица в страната към края на ноември. Това каза за Радио „Фокус“ – Смолян Александър Ковачев – старши експерт в Дирекция „Регионална служба по заетостта“ – Пловдив. „Към края на ноември безработните, регистрирани в дирекциите „Бюро по труда“ в Смолянска област са 6481 и са с 13% по-малко спрямо същия месец на предходната година“, посочи той. Безработните жени са  3778, а броят на мъжете без работа е 2703. Най-много са лицата без препитание в предпенсионна възраст – над 55 години, които са 2501 души. Следват тези във възрастовата група от 30 до 49 години, които са общо 2454. След тях са хората между 50 и 55-годишна възраст – 930 и младите хора до 29 години, които са 596, уточни Ковачев. По критерий образование, най-много безработни има със средно образование – 4058, следвани от хората с основно и начално образование. Най-малко са безработните с висше образование, регистрирани на борсата, които са 550 лица.\r\nПостъпилите на работа безработни лица от област Смолян през ноември 2017 г. са 538. Местните бюра по труда са устроили на работа 443 души, от които 404 на несубсидирани работни места и 39 на субсидирани работни места по програми и мерки за заетост. През ноември 2017 г. в бюрата по труда работодателите са заявили 579 работни места на първичния пазар  и 11 места по програми и мерки за заетост, каза още Александър Ковачев.\r\nНели ГЕРГЬОВСКА", "date": "2017.12.23", "title": "Смолян: Областта е на девето място по равнище на безработица в страната към края на ноември"}
{"url": "http://www.focus-news.net/news/2017/12/23/2470534/washington-examiner-pozharat-v-kaliforniya-veche-e-nay-golemiyat-v-istoriyata-na-shtata.html", "text": "Пожарът в Калифорния, заради който вече загинаха двама души, обхванал градове, села и гори северозападно от Лос Анджелис, вече официално е най-големият в историята на щата, пише американското издание Washington Examiner.\r\n„Пожарът Томас“, както е кръстена огнената стихия, бушува вече от две седмици и половина и благодарение на безспирните ветрове и сухото време превърна всичко по пътя си в пепел – включително повече от 700 жилищни сгради.\r\nОгънят е изпепелил 273,400 акра, или 427 квадратни мили, крайбрежни хълмове и гори в калифорнийските общини Вентура и Санта Барбара,  според местната противопожарна служба. Това е със 154 акра повече от предишния рекорден пожар в Калифорния – регистриран през 2003 година в община Сан Диего.\r\nПревод и редакция:", "date": "2017.12.23", "title": "Washington Examiner: Пожарът в Калифорния вече е най-големият в историята на щата"}
{"url": "http://www.focus-news.net/news/2017/12/23/2470535/pazardzhik-kmetat-na-velingrad-d-r-kostadin-koev-pozdravi-zhitelite-na-obshtinata-po-povod-predstoyashtite-koledni-i-novogodishni-praznitsi.html", "text": "Кметът на Община Велинград д-р Костадин Коев поздрави жителите на общината по повод предстоящите коледни и новогодишни празници, съобщиха от пресцентъра на Общината. В поздравителния адрес се казва, че сме на прага на едни от най-светлите празници – Рождество Христово и настъпването на Новата 2018 година, които са изпълнени с веселие, равносметка на постигнато и нестихващи човешки надежди за по-добри дни. „В дните около Коледа отново се замисляме върху думи като благодарност, състрадателност и признателност. Всички ние отваряме сърцата си за добрината и даряваме усмивки и любов на хората около нас. Нека се потопим в магията на Коледа, да запазим добрия спомен за всичко постигнато и го умножим в следващата година! Сплотени заедно можем да вървим по трудния път и да постигаме нови успехи! Нека тези светли празници положат началото на една година, в която здравето, щастието и успеха са Ваши постоянни спътници. Нека Новата 2018 година да е щедра, мирна,  богата на любов, спорна и плодородна! Нека тя бъде година на сбъднати очаквания!“, се казва също в поздравителния адрес на д-р Коев.", "date": "2017.12.23", "title": "Пазарджик: Кметът на Велинград д-р Костадин Коев поздрави жителите на общината по повод предстоящите коледни и новогодишни празници"}
{"url": "http://www.focus-news.net/news/2017/12/23/2470536/veliko-tarnovo-tristaynite-zhilishta-sa-nay-tarseni-na-pazara-na-nedvizhimite-imoti-v-grada.html", "text": "Тристайните жилища са най-търсени на пазара на недвижимите имоти във Велико Търново. Това каза в интервю за Радио „Фокус“ – Велико Търново брокерът Ивайло Славов. Той посочи, че повече се търсят апартаменти с две спални. По думите му по-голямата част от клиентите са млади семейства или такива, които вече имат деца. Брокерът посочи, че все още в града се търсят и двустайни жилища, само с една спалня. „Тези имоти се купуват с цел отдаване под наем, тъй като наемите са сравнително високи на фона на цените на недвижимите имоти. Инвестирането в недвижим имот в град Велико Търново с цел отдаване под наем все още е една от най-предпочитаните и най-сигурните и добри инвестиции, които човек може да направи в нашия град. Така че най-предпочитани може би са тристайните жилища, но подчертавам, че и двустайните все още се търсят“, допълни Ивайло Славов. Като най-предпочитани от клиентите квартали, той открои център и широк център, кв. „Колю Фичето“, кв. „Акация“, кв. „Картала“ и кв. „Бузлуджа“, който е най-големият квартал във Велико Търново, но преобладаващо с панелни жилища. „Всеки един от кварталите е специфичен, има своите плюсове и своите минуси. Като цяло няма огромна разлика между продажните цени в централната част, която традиционно е препрочитана, и по кварталите. Зависи от самото жилище и от неговата специфика“, посочи брокерът.\r\nНадежда КРЪСТЕВА", "date": "2017.12.23", "title": "Велико Търново: Тристайните жилища са най-търсени на пазара на недвижимите имоти в града"}
{"url": "http://www.focus-news.net/news/2017/12/23/2470537/blagoevgrad-vav-visokite-chasti-na-bansko-razlog-i-selo-cherna-mesta-vali-slab-snyag.html", "text": "Във високите части на Банско, Разлог и село Черна Места вали слаб сняг. Това съобщиха за Радио „Фокус“- Пирин от Областно пътно управление- Благоевград. Интензивен е трафикът по основните пътни артерии в област Благоевград, полицейското присъствие е засилено. Интензивно е движението по автомагистрала „Струма“ и главен път Е-79 в частта им от област Благоевград. Интензивен е трафикът и по второкласен път – 19 Симитли Гоце Делчев. През деня обстановката в региона е била спокойна и няма регистрирани тежки пътни инциденти.\r\nЛора КАЛЧЕВА", "date": "2017.12.23", "title": "Благоевград: Във високите части на Банско, Разлог и село Черна Места вали слаб сняг"}
{"url": "http://www.focus-news.net/news/2017/12/23/2470538/pazardzhik-mgerb-septemvri-osashtestvi-ezhegodniya-si-turnir-po-tenis-na-masa.html", "text": "МГЕРБ - Септември осъществи ежегодния си турнир по тенис на маса, съобщиха от офиса на ГЕРБ в Пазарджик. В турнира се включиха 20 участника от Септември, Пазарджик, Ветрен, Варвара, Памидово и Ветрен дол. Домакин на събитието бяха младежите от структурата на ГЕРБ в Септември, кметът Марин Рачев и народният представител Даниела Малешкова, които поздравиха участниците и им пожелаха успех. На първо място се класира Иван Митов, втори е Димитър Ханджийски, а бронза е за Любен Чавдаров. Класиралите се на първите три места получиха парични премии, осигурени от ГЕРБ Септември. На турнира присъства и областният координатор на МГЕРБ - Пазарджик Надежда Терзиева и благодари на МГЕРБ за добрата организация и постоянството в осъществяването на инициативи.", "date": "2017.12.23", "title": "Пазарджик: МГЕРБ - Септември осъществи ежегодния си турнир по тенис на маса"}
{"url": "http://www.focus-news.net/news/2017/12/23/2470539/amerikanski-general-v-evropa-idva-voyna.html", "text": "Коменданта на частите на морската пехота от Въоръжените сили на САЩ, разположени в Норвегия, предупреди своите войници, че предстои война, предава американският новинарски канал Fox News.\r\n“Надявам се да греша, но предстои война“, заяви генерал Робърт Нелър. „Вие вече водите бойни действия тук само чрез присъствието си – информационна и политическа борба“.\r\nНелър подчерта, че вероятността от конфликти с Русия и в Тихооеканския регион в близко бъдеще е огромна.\r\nСержант-майор Роналд Грийн сподели подобно мнение: „Помнете защо сте тук“, заяви той. „Те наблюдават. Точно, както ги наблюдавате вие, те наблюдават вас. Ние имаме 300 морски пехотинци тук, но можем да съберем 3000 за една нощ“.\r\nПредупрежденията на американските военни дойдоха само ден преди Министърът на отбраната на САЩ Джеймс Матис да заяви пред  военнослужещите във военната база на САЩ в щата Северна Каролина Форт Браг, че „буреносни облаци се събират“ над Корейския полуостров.\r\nОт телевизията не се наемат да твърдят, дали коментарите на Матис са били нещо повече от мотивационна риторика.\r\nПристигането на Нелър и Грийн в Норвегия съвпада с нарастването на напрежението между САЩ и съюзниците им от НАТО и Русия. Според американски военни източници, Москва е предупредила Осло, че решението му да приеме нова американска военна част до края на 2018 година може да се отрази негативно на отношенията между двете страни.\r\nПревод и редакция:", "date": "2017.12.23", "title": "Американски генерал в Европа: Идва война"}
{"url": "http://www.focus-news.net/news/2017/12/23/2470540/kyustendil-zasilva-se-trafikat-po-avtomagistrala-struma-i-pat-e-79-na-teritoriyata-na-oblastta.html", "text": "Засилва се трафикът по автомагистрала „Струма” и път Е-79 на територията на областта. Това съобщи за Радио „Фокус” – Пирин дежурният в Областно пътно управление – Кюстендил. По думите му пътищата са проходими при зимни условия, пътните настилки са предимно сухи. Към този момент трафикът в посока ГКПП – „Гюешево” е с нормална интензивност, преминаването през пункта става без забавяне. Заради очакваното по-голямо движение по пътищата в региона контролът от страна на полицията е засилен. Проверяват се водачите на моторни превозни средства за употреба на алкохол, наркотични и упойващи вещества, наличие на застраховка „Гражданска отговорност“ и правоспособност.\r\nЛора КАЛЧЕВА", "date": "2017.12.23", "title": "Кюстендил: Засилва се трафикът по автомагистрала „Струма” и път Е-79 на територията на областта"}
{"url": "http://www.focus-news.net/news/2017/12/23/2470541/dzhon-makkeyn-predostavyaneto-na-smartonosno-orazhie-na-ukrayna-shte-pomogne-za-postiganeto-na-mir.html", "text": "Известният американски сенатор от Републиканската партия Джон Маккейн заяви, че предоставянето на ракетни комплекси Javelin на Киев ще допринесе за постигането на мир в Украйна и като цяло, е „крачка в правилната посока“. Американският законодател изрази мнението си чрез съобщение до медиите, публикувано в събота, предава ТАСС.\r\n„Решението на (президента на САЩ Доналд) Тръмп да предостави на Украйна противотанкови комплекси Javelin, за което се споменаваше и по-рано, е още една крачка в правилната посока и изпраща ясен сигнал за това, че САЩ ще защитават своите съюзници и партньори в техните битки за защита суверенитета и териториалната им цялост“, заяви Маккейн.\r\nСпоред неговата гледна точка, предоставянето на смъртоносно оръжие на Украйна е „необходимо за отбрана и сдържане на руската агресия“. Маккейн твърди, доставянето на подобно въоръжение в Украйна „не възпрепятства мира в страната, а е необходимо за постигането му“.Агенция „Фокус“ припомня: В петък ръководителят на пресслужбата на Държавния департамент на САЩ съобщи, че Вашингтон е взел решение да предостави на Украйна „модерни защитни средства“, в рамките на усилията на Вашингтон за усилване на отбранителната способност на страната.\r\nПревод и редакция:", "date": "2017.12.23", "title": "Джон Маккейн: Предоставянето на смъртоносно оръжие на Украйна ще помогне за постигането на мир"}
{"url": "http://www.focus-news.net/news/2017/12/23/2470542/komisar-tencho-tenev-drastichno-namalya-trafikat-po-izhodnite-arterii-na-stolitsata.html", "text": "Драстично намаля трафикът по изходните артерии на столицата. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка с трафика в първия почивен ден от поредицата за коледните празници. „Движението вече е спокойно. Всички светофари са на автоматичен режим. От изходните артерии освободихме постовете, тъй като вече няма нужда от регулиране. Оставили сме само два поста на двата големи мола на булевардите „Ситняково“ и „Черни връх“. Там цял ден имаше голямо струпване на автомобили. Ако се наложи, ще регулират движението и ще останат до по-късно днес. През деня до момента нямаме тежки пътнотранспортни произшествия, само 50 леки“, коментира комисар Тенев. По думите му общо за двата дни над 100 000 автомобила са напуснали столицата. „Основно хората пътуват по планините. Явно са решили там да карат Коледа и Нова година. Днес най-натоварено беше при разклона за Панчарево в посока Боровец“, каза още комисар Тенчо Тенев.\r\nЛюба АЛЕКСИЕВА", "date": "2017.12.23", "title": "Комисар Тенчо Тенев: Драстично намаля трафикът по изходните артерии на столицата"}
{"url": "http://www.focus-news.net/news/2017/12/23/2470543/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Франция Еманюел Макрон и канцлерът на ФРГ Ангела Меркел призоваха страните в конфликта в Източна Украйна да уважават Минските споразумения, след като по-рано бе съобщено за нарушаването им.\r\nВ съвместно изявление двамата лидери призоваха воюващите „да поемат отговорност“ и да приложат Минските споразумения във възможно най-кратък срок, за да облекчат страданията на населението. Макрон и Меркел изискаха от тях да „потвърдят своя ангажимент за пълното прилагане на споразуменията\", постигнати в беларуската столица през февруари 2015 г.\r\n*** „Единна Русия“ трябва честно да обозначи нерешените проблеми, пред които е изправена  Руската федерация и и настойчиво да работи за отстраняването им. Това заяви държавният глава на Руската федерация Владимир Путин в рамките на партийния конгрес на партията.\r\n„Главното е честно да бъдат обозначени нерешените проблеми, настойчиво да ги решаваме, да отстраняваме това, което пречи да вървим напред, да си поставяме още по-мащабни цели и да постигаме резултати. Пред нас има много важни, значими дела, които не търпят отлагане, а всичко, което успяхме да свършим – това е само основа, но не и гаранция за по-нататъшно успешно развитие“, подчерта руският президент.\r\n*** Никола Груевски бе обявен за почетен председател на ВМРО-ДПМНЕ. Съответното решение бе взето в рамките на XVI Конгрес на ВМРО-ДПМНЕ, който се провежда във Валандово. На Груевски, който бе начело на партията повече от 14 г., бе връчена плакет за благодарност за работата му във ВМРО-ДПМНЕ.\r\nВ 11 часа (местно време) във Валандово започнаха дискусиите в рамките на втория ден на XVI Конгрес на ВМРО-ДПМНЕ, на който ще бъде избран новият председател на партията. Единственият кандидат за наследник на подалият оставка Никола Груевски е Християн Мицкоски. \r\nКонгресът на ВМРО-ДПМНЕ бе открит в следобедните часове на петък, а от 544 делегати, присъстваха само 411, според председателя на комисията за проверка Светлана Якимовска. По този начин бе изпълнено условието по чл. 18 от устава на партията, съгласно което „конгресът може да работи, само с присъствието на най-малко две трети от общия брой делегати“., т.е. най-малко 363-ма.\r\n*** Президентът на Русия Владимир Путин посочи задачите, които трябва да бъдат решени, за да бъде осигурен устойчивият прогрес на Русия „в света на утрешния ден“,  в изказването си пред конгреса на партия „Единна Русия“ . Сред първостепенните задачи той назова повишаването на растежа на икономиката, борбата с бедността, развитието на бизнеса, промените в здравеопазването и образованието.\r\nВ частност, Русия трябва да създаде нов пазар на труда и съвременна система за професионално образование, смята руският президент.\r\nСпоред неговите думи, трябва да се достигне до устойчиво повишение на реалните доходи на руснаците, да се увеличат пенсиите и социалните помощи, а също така да бъде продължена работата по намаляване на бедността, мащаба на която „представлява заплаха за стабилността и единството“ на руското общество.\r\nПутин подчерта, че тази ситуация е „просто унизителна за хората“.  „Ситуацията трябва да е нетърпима, когато човек с търсена професия и с добра квалификация за своя труд, получава мизерна заплата, буквално едва свързва двата края“, добави той.\r\n*** Стотици египтяни плячкосаха църква, намираща се на юг от столицата Кайро и призоваха за събарянето й.\r\nНападението над църквата в град Афтех, намиращ се на 100 километра от столицата, се е случило след края на петъчната молитва на мюсюлманите.\r\nНяколко християнски храма, особено тези, които още не са лицензирани от египетското правителство, бяха подложени на нападения от местните мюсюлмани в консервативната южна част на страната.\r\nОт църковната управа твърдят, че стотици египтяни са се събрали пред сградата, отправяли са обиди към християните и са призовавали за разрушаването на храма.\r\n„Те нахлуха в църквата и унищожиха всичко вътре, след като издевателстваха над християните, които се бяха събрали там“, заявиха църковните власти.\r\nОколо 10% от 93-милионното население на Египет са коптски християни и това е най-голямото религиозно малцинство в региона на Близкия Изток.\r\n***Водещи фигури от Съюза (ХДС/ХСС) на Ангела Меркел и Германската социалдемократическа партия(ГСДП) изразиха коренно противоположни виждания за това, каква ще е политиката на евентуално коалиционно правителство между двете партии по въпроса за имиграцията, докато тече подготовката за предварителните разговори за формиране на коалиция.\r\nРешението на канцлера Ангела Меркел от 2015 година да допусне в страната повече от един милион мигранти, промени демографската картина в Германия и даде тласък на крайно-десните настроения в страната, допринасяйки за катастрофалните резултати на Съюза (ХДС/ХСС) и ГСДП на парламентарните избори, проведени на 24 септември.\r\nВ отделни интервюта, Томас Щробл, заместник-лидерът на ХДС и външният министър на Германия Зигмар Габриел от ГСДП, дадоха мнението си за това, как ще бъдат спечелени обратно разочарованите избиратели.\r\nЩробл заяви, че лимитът на мигрантите, които Германия може да приеме за една година, трябва да бъде намален до нивата от 2012 година – 65 хиляди, докато по време на коалиционните преговори със Свободната демократическа партия и Зелените, Съюза се беше съгласил на доста по-висок лимит – 200 хиляди.\r\nНо Габриел, чиято партия иска Германия да приема всички бежанци, които стигнат до границите на страната, предложи даването на финансови субсидии за общините в Европа и Германия, които се съгласят да заселят мигранти на своя територия.\r\n„По този начин общините ще решават сами за себе си колко бежанци искат да приютят“, заяви той. „Това ще предотврати създаването на впечатление сред гражданите, че бежанците получават всичко, а те – нищо“.\r\nГермания се бори напразно за квотно разпределение на мигрантите от Близкия Изток от Африка сред страните-членки на ЕС, но източноевропейските страни (Чехия, Унгария, Полша и Словакия) се противопоставиха категорично на подобно решение.\r\n„ЕС може да направи програма за финансово подпомагане на общините в бедните страни“, добави Габриел.\r\nПредварителните разговори за формиране на германско правителство трябва да започнат на 7 януари и Меркел изрази надежда, че Съюза (ХДС/ХСС) и ГСДП могат да стигнат до споразумение до средата на същия месец.\r\n***САЩ са отишли твърде далеч, позволявайки доставката на въоръжение с директно поразяващо действие в Украйна. Това заяви в събота заместник-министърът на външните работи на Русия Сергей Рябков.\r\n„В определен смисъл САЩ преминаха границите, обявявайки намерението си да предадат на Украйна оръжие с директно поразяващо действие. Вече това се случва не в рамките на търговските споразумения, които американските компании сключват тихомълком отдавна, а по държавна линия“, заяви руският дипломат.\r\n„Вашингтон се опитва да се представи като „посредник“. Но той не е никакъв посредник, а помощник в разпалването на война“, подчерта Рябков.\r\n„Като за начало заговориха за ракетни комплекси Javelin“, посочи той. „Въпросът е – какво следва от тук нататък? Във всеки случай, американското оръжие може да доведе до нови жертви в съседни на Русия страни, към което ние не можем да останем равнодушни“.\r\nРябков изрази увереност, че историята „неизбежно ще постави на всички на местата им“. „Но как в днешните условия можем да говорим за каквато и да е „примирителна“ роля на САЩ в разрешаването на конфликта в Украйна?“, попита той.\r\nДипломатът напомни, че „изигравайки активна роля в организацията на държавния преврат в Киев преди няколко години, нежно подхранвайки „майданната“ власт, когато тя забраняваше руския език и бомбардираше тези, които не пожелаха да се наредят под знамената на бандеровците, днес САЩ явно тласкат Украйна към ново кръвопролитие“. „Киевските реваншисти така или иначе ежедневно обстрелват Донбас, не желаейки да водят мирни преговори и мечтаейки за силова разправа с непокорното население“, добави той. „И САЩ решиха да им дадат оръжие за целта“.\r\n„За съжаление, да призоваваме американските полици да се вразумят – в момента е безсмислено“, призна Рябков. „Русофобията дотолкова ги заслепява, че те радостно аплодират наказателните отряди на украинските националисти“.\r\n*** Пожарът в Калифорния, заради който вече загинаха двама души, обхванал градове, села и гори северозападно от Лос Анджелис, вече официално е най-големият в историята на щата.\r\n„Пожарът Томас“, както е кръстена огнената стихия, бушува вече от две седмици и половина и благодарение на безспирните ветрове и сухото време превърна всичко по пътя си в пепел – включително повече от 700 жилищни сгради.\r\nОгънят е изпепелил 273,400 акра, или 427 квадратни мили, крайбрежни хълмове и гори в калифорнийските общини Вентура и Санта Барбара,  според местната противопожарна служба. Това е със 154 акра повече от предишния рекорден пожар в Калифорния – регистриран през 2003 година в община Сан Диего.\r\n*** Коменданта на частите на морската пехота от Въоръжените сили на САЩ, разположени в Норвегия, предупреди своите войници, че предстои война.\r\n“Надявам се да греша, но предстои война“, заяви генерал Робърт Нелър. „Вие вече водите бойни действия тук само чрез присъствието си – информационна и политическа борба“.\r\nНелър подчерта, че вероятността от конфликти с Русия и в Тихооеканския регион в близко бъдеще е огромна.\r\nСержант-майор Роналд Грийн сподели подобно мнение: „Помнете защо сте тук“, заяви той. „Те наблюдават. Точно, както ги наблюдавате вие, те наблюдават вас. Ние имаме 300 морски пехотинци тук, но можем да съберем 3000 за една нощ“.\r\nПредупрежденията на американските военни дойдоха само ден преди Министърът на отбраната на САЩ Джеймс Матис да заяви пред  военнослужещите във военната база на САЩ в щата Северна Каролина Форт Браг, че „буреносни облаци се събират“ над Корейския полуостров.\r\nОт телевизията не се наемат да твърдят, дали коментарите на Матис са били нещо повече от мотивационна риторика.\r\nПристигането на Нелър и Грийн в Норвегия съвпада с нарастването на напрежението между САЩ и съюзниците им от НАТО и Русия. Според американски военни източници, Москва е предупредила Осло, че решението му да приеме нова американска военна част до края на 2018 година може да се отрази негативно на отношенията между двете страни.", "date": "2017.12.23", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/12/23/2470544/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4° до + 10°. Времето над страната е предимно облачно, на места с разкъсана облачност. Слаб вятър духа в областите Благоевград, Бургас, Варна, Кърджали и София. Слаб сняг вали в Гълъбец, Саранци, Пирдоп, Вакарел, Мухово и Самоков /в област София/. Пътните настилки в страната са предимно сухи, на места влажни, а по усойните и планински райони – частично заледени, заснежени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.23", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/23/2470545/pazardzhik-za-shesta-poredna-godina-obshtina-panagyurishte-organizira-praznika-panagyurska-koledna-nazdravitsa.html", "text": "За шеста поредна година Община Панагюрище организира празника „Панагюрска коледна наздравица“, съобщи за Радио „Фокус“ – Пазарджик Радка Костуркова от общинската администрация. Тя обясни, че за доброто настроение на жителите и гостите на Панагюрище, на 26 декември, от 11:00 часа на площад „20-ти април“ ще се погрижат музикантите от оркестър „Наздравица“ и танцьорите от Танцов състав „Ибърски ритми“ при Народно читалище „Ванчо Пашов-1884“, село Поибрене. „И тази година Община Панагюрище е подготвила изненади – 365 коледни кравайчета и колачета, дрянови сурвачки, греяно вино, ошав. Панагюрски тутманик, баница и вкусни понички за малчуганите ще осигури за празника фирма от града. Кулинарни изкушения ще забърка майстор-готвача Ангел Ангелов – панагюрска луканка на скара и традиционното българско ястие – свинско месо с праз лук, приготвено в най-големия български тиган „Юнашки тиган“, каза също Костуркова.\r\nВаня НИКОЛОВА", "date": "2017.12.23", "title": "Пазарджик: За шеста поредна година Община Панагюрище организира празника „Панагюрска коледна наздравица“"}
{"url": "http://www.focus-news.net/news/2017/12/23/2470546/babh-v-balgariya-nyama-nalichni-produkti-koito-da-sadarzhat-salmonelni-bakterii.html", "text": "В България няма налични продукти, които да съдържат салмонелни бактерии, съобщиха от пресцентъра на Българската агенция по безопасност на храните (БАБХ) във връзка с нотификация, получена по системата за бързо оповестяване на храни и фуражи, която се отнася за наличие на салмонелни бактерии в храна за бебета. Въпреки че не са установени продукти, съдържащи салмонелни бактерии, с цел осигуряване на безопасността на консуматорите и предприемане на максимални предпазни мерки компанията Lactalis, както и българският представител, са решили да изтеглят всички продукти, произведени от фабрика Creon след 15.02.2017г. На българския пазар са пуснати следните продукти:\r\n1. Селиа Девелоп 1 (CELIA Develop 1), опаковка 900г, партиди 17С0012605, 17С0012908 и 17С0013428;\r\n2. Селиа Девелоп 2 (CELIA Develop 2), опаковка 900г, партида 17С0012907;\r\n3. Селиа Девелоп 3 (CELIA Develop 3), опаковка 900г, партиди 17С0012963 и 17С0013648.\r\nПотребителите, които имат от тези продукти могат да ги върнат на търговеца, от който са ги закупили.\r\nБАБХ припомня, че на 10.12 2017 г. френските власти забраниха продажбата на мляко за бебета и още няколко бебешки храни, произвеждани от компанията Лакталис (Lactalis) за Франция и чуждестранни пазари. В България нямаше доставени засегнати партиди.\r\nЗабраната бе предприета, поради установено наличие на салмонела в храните. Френското министерство на икономиката и финансите публикува списък с над 600 партиди, които бяха забранени за консумация.", "date": "2017.12.23", "title": "БАБХ: В България няма налични продукти, които да съдържат салмонелни бактерии"}
{"url": "http://www.focus-news.net/news/2017/12/23/2470547/sport-mesi-podobri-rekord-na-gerd-myuler.html", "text": "Нападателят на Барселона Лионел Меси подобри рекорд от миналия век на германеца Герд Мюлер, след гол за победата на \"каталунците\" с 3:0 срещу Реал Мадрид, в днешното „Ел Класико“. Аржентинецът се разписа от дузпа в 64-та минута, което стана неговият 526-и гол във всички турнири с червено-синята фланелка.\r\nТака Меси вече е футболистът с най-много голове за европейски отбор от „Топ първенствата“, изпреварвайки с едно попадение именития германец. За да направи рекорда си, Меси изигра 608 мача.", "date": "2017.12.23", "title": "Спорт: Меси подобри рекорд на Герд Мюлер"}
{"url": "http://www.focus-news.net/news/2017/12/23/2470548/makfaksmakedoniya-hristiyan-mitskoski-e-izbran-za-nov-lider-na-vmro-dpmne.html", "text": "Християн Мицковски е избран за нов лидер на ВМРО-ДПМНЕ, на мястото на Никола Груевски, предава македонската държавна агенция “Макфакс“.\r\nОт всички 438 делегати, взели участие в съботния извънреден конгрес на партията, гласуваха 428. 376 дадоха гласовете си за Мицкоски, а 52 гласа са невалидни.", "date": "2017.12.23", "title": "„Макфакс“(Македония): Християн Мицкоски е избран за нов лидер на ВМРО-ДПМНЕ"}
{"url": "http://www.focus-news.net/news/2017/12/23/2470549/predstoyashti-sabitiya-v-stranata-za-24-dekemvri-agentsiya-fokus.html", "text": "***\r\nОт 18.00 часа Негово светейшество Българският патриарх и Софийски митрополит Неофит ще оглави празничната служба на Бъдни вечер в патриаршеската катедрала \"Св. Александър Невски\".\r\n*** \r\nОт 11.30 и от 13.30 часа в Етнографски музей на открито „Етър” ще се състои възстановка на обичая „Коледуване\". \r\n*** \r\nОт 16.30 часа в НЧ „Пробуда-1904“  в кв. „Калтинец“ децата от фолклорен танцов състав при читалището ще представят народния обичай „Коледуване“ - „Коледа - надежда за утре“. \r\n*** \r\nВ 18.00 часа в центъра на село Драганово ще бъде представен обичаят „Коледуване“.\r\n***\r\nОт 11.00 часа на пл. „Свобода“ ще се проведе фолклорен концерт „Ой, Коледо, мой Коледо, роди ми се Боже чедо“. \r\n***\r\nВ 08.00 часа в църквата „Св. св. Кирил и Методий“, Врачанският митрополит Григорий ще оглави богослужението в храма. \r\n***\r\nВ 09.00 часа в митрополитския храм „Св. Марина“ Знеполският епископ Арсений ще отслужи архиерейска света Литургия за Бъдни вечер.\r\n***\r\nВ 17.00 часа в митрополитския храм „Св. Марина“ Знеполският епископ Арсений ще отслужи Празнична вечерня за Бъдни вечер. \r\n***\r\nОт 21.00 часа в Етнографска къща музей  в  кв. Дивдядово ще бъде пресъздаден обичая „Коледуване“.", "date": "2017.12.23", "title": "Предстоящи събития в страната за 24 декември (Агенция „Фокус“)"}
{"url": "http://www.focus-news.net/news/2017/12/23/2470565/plovdiv-politsiyata-izvarshva-zasileni-proverki-za-nezakonna-targoviya-s-vzrivni-veshtestva-i-pirotehnicheski-izdeliya.html", "text": "Полицията в Пловдив извършва засилени проверки за незаконна търговия с взривни вещества и пиротехнически изделия. Това съобщиха за Радио „Фокус“ – Пловдив от Областната дирекция на МВР. Оттам съобщиха, че са предприети редица мерки за осигуряване на обществения ред и спокойствието на гражданите и недопускане на инциденти, които да помрачат празничното настроение по време на коледните и новогодишни почивни дни. Създадена е и организация за извършване на проверки в лицензираните търговски обекти за пиротехнически изделия. При констатирани нарушения ще се търси най-строга наказателна и административна отговорност от лицата. От полицията отправят апел към гражданите и гостите на областта за спазване на законите и общинските разпоредби. „Празничната еуфория предизвиква у много хора желание да изстрелват и хвърлят увеселителни пиротехнически изделия. Гърмежите, предизвикани от неправомерното им използване, често смущават общественото спокойствие в районите на училища, болници, детски заведения, паркове, площади, жилищни комплекси и други. Всяка година в Центровете за спешна медицинска помощ и полицията постъпват сигнали за наранявания и имуществени вреди, вследствие на употреба на пиратки и саморъчно направени бомбички. Трябва да се знае, че увеселителните пиротехнически изделия не са невинна играчка, а общоопасни средства“, напомниха от полицията в Пловдив.\r\nТони МИХАЙЛОВ", "date": "2017.12.23", "title": "Пловдив: Полицията извършва засилени проверки за незаконна търговия с взривни вещества и пиротехнически изделия"}
{"url": "http://www.focus-news.net/news/2017/12/23/2470566/tass-petro-poroshenko-zayavi-che-amerikanskoto-smartonosno-orazhie-ne-e-nuzhno-na-ukrayna-za-nastaplenie.html", "text": "Президентът на Украйна Петро Порошенко заяви, че американското оръжие е необходимо на страната не за настъпление, а за самоотбрана и защита на мирното население, предава ТАСС.\r\n„Американското оръжие в ръцете на украинските войници не е за настъпление, а за решителен отпор срещу агресора, защита на украинските воини и мирно население, както и за ефективна самоотбрана в съответствие с член 51 от Устава на ООН. Това е също и трансатлантическа помощ срещу вируса на руската агресия“, написа украинският президент във „Фейсбук“.\r\nПорошенко подчерта, че предоставянето въоръжение за Украйна е принципно и дългоочаквано решение на американската администрация, което най-накрая е било потвърдено по време на разговора му с държавния секретар Рекс Тилърсън.Агенция „Фокус“ припомня, че в петък, говорителят на Държавния департамент на САЩ Хедър Науърт съобщи за решението на Вашингтон да предостави на Украйна „модерни отбранителни средства“. Ако американският президент Доналд Тръмп одобри този план, то той ще постъпи за разглеждане в Конгреса (долната камара на парламента) на САЩ. В продължение на няколко години и републиканците, и демократите гласуваха за включването на точка във военните бюджети на страната за оказване на „смъртоносна военна помощ“ на Украйна.\r\nПревод и редакция:", "date": "2017.12.23", "title": "ТАСС: Петро Порошенко заяви, че американското смъртоносно оръжие не е нужно на Украйна за настъпление"}
{"url": "http://www.focus-news.net/news/2017/12/23/2470567/pazardzhik-osigurena-e-mashina-za-zimnoto-pochistvane-na-ulitsite-v-panagyurskoto-selo-poibrene.html", "text": "В село Поибрене сме подготвени за посрещането на зимата, каза за Радио „Фокус“ – Пазарджик кметът на панагюрското село Димитър Пеев. „Имаме подготвена машина за почистване на снега. Освен това сме осигурили 6,5 кубически метра пясък. Споразумели сме се с Общинското предприятие „Чистота“ да бъдат доставени и няколко чувала със сол за заледените участъци“, допълни Пеев. Той каза също, че в момента изкърпват дупки по улиците, а през лятото със средства от капиталовата програма на Община Панагюрище са ремонтирани две улици. „Около 50 000 лева бяха използвани за тях, ще продължим с асфалтирането на улици, тъй като доброто състояние на инфраструктурата е важно. Засега водопроводната мрежа в селото не аварира често, въпреки, че е остаряла. През следващата година сме заложили и подмяна на част от нея“, коментира Пеев.\r\nВаня НИКОЛОВА", "date": "2017.12.23", "title": "Пазарджик: Осигурена е машина за зимното почистване на улиците в панагюрското село Поибрене"}
{"url": "http://www.focus-news.net/news/2017/12/23/2470568/kathimerini-makedoniya-e-gotova-da-se-otkazhe-ot-pretentsiite-si-za-aleksandar-veliki.html", "text": "Левият премиер на Македония (в текста – Бивша югославска република Македония) Зоран Заев заяви, че е готов да се откаже от претенциите на страната си за наследството на Александър Велики, за да помогне за разрешаването на 26-годишния спор за името на бившата югославска република с Гърция, пише гръцкото издание Kathimerini.\r\n“Отказвам се от претенциите на Македония, че е единствена наследница на Александър. Историята принадлежи не само на нас, но и на Гърция и много други страни“, заяви Заев, поел властта през пролетта на т.г., по време на телевизионно интервю.\r\nСлед обявяването на независимостта си от Югославия през 1991 година, Македония претендираше най-малкото за част от наследството на най-прочутия владетел на древното Царство Македония, разярявайки гърците, които гледат на името на балканската страна като скрита териториална претенция за гръцкия регион, носещ същото име.\r\nПревод и редакция:", "date": "2017.12.23", "title": "Kathimerini: Македония е готова да се откаже от претенциите си за Александър Велики"}
{"url": "http://www.focus-news.net/news/2017/12/23/2470569/sliven-tsarkovni-sluzhbi-ima-prez-tseliya-den-na-24-dekemvri-v-tsarkvite-v-slivenska-eparhiya.html", "text": "Църковни служби има през целия ден на 24 декември в църквите в сливенска епархия, съобщиха за Радио \"Фокус\"- Сливен от Митрополията. Богослужението започва в 7.00 часа на 24 декември. Вечерта срещу празника няма богослужение. На Рождество Христово богослужението ще започне в 7.30 с  полунощнина, утреня и Златоустова света Литургия. След обяд в 16.00 часа започва великата вечерня с велик прокимен. На 26 декември Светата православна църква отбелязва Събора на Пресветата Богородица. Сутринта се служат полунощница, утреня и Златоустова света Литургия. Богослужението започва в 8.00 часа. Денят е блажен. След обяд в 16.00 часа е  Празничната  вечерня. На 27 декември, Стефановден, сутрин се служат полунощница, утреня и Златоустова света Литургия. Богослужението започва също в 8.00 часа. На 28 декември е Неделята след Рождество Христово. Богослужението започва в 7.30 часа. Отдание на Рождество Христово се отбелязва на 31 декември. Денят според църковните канони е блажен. И на този ден се служат полунощница, утреня и Златоустова Света  Литургия. На първи януари е денят на Свети Василий Велики. Службата е от 8.00 часа. Тогава се служат утреня и Василиева св. Литургия. В 11.00 часа е Новогодишния молебен, който ще  бъде отслужен от митрополит Йоаникий.\r\nЛюдмила ЙОРГОВА", "date": "2017.12.23", "title": "Сливен: Църковни служби има през целия ден на 24 декември в църквите в сливенска епархия"}
{"url": "http://www.focus-news.net/news/2017/12/23/2470570/olga-kitanova-zam-kmet-na-dupnitsa-osnovno-kam-podobryavane-infrastrukturata-v-obshtinata-e-nasochen-noviyat-proektobyudzhet-za-2018-godina.html", "text": "Основно към подобряване инфраструктурата в община Дупница е насочен новият проектобюджет. Това каза за Радио „Фокус“- Пирин зам.-кметът по икономическите въпроси в Община Дупница Олга Китанова. „През 2018 година ще заложим на нов подход и сме предвидили сериозни инвестиции в инфраструктурата и в проекти, които ще имат дългосрочен ефект върху подобряване на жизнената среда на дупничани. Общината ще разполага и се планира да вложи 47 млн. лв.“, посочи Китанова. Тя обясни, че от тях 26,4 млн. лв. е бюджетната рамка, 14,8 млн. лв. са по европроекти, а 6,3 млн. лв. са за водопровод и канализация в жк. „Бистрица“. По думите й увеличението е с 2,07 млн. лв., основно от държавна субсидия, като от тях 1,592 млн.лв са за училищата и детските градини заради увеличението на заплатите в образованието. „Това ще даде възможност да се вдигнат и с около 7% заплатите на общинска администрация. Продължаваме работа по списъка с капиталови разходи, така че на този етап мога да кажа някои от тях, без да твърдя, че са окончателни“, каза Китанова. По думите й капиталовите разходи са 2 милиона лева, като основната част от тях отива за инфраструктура, ремонти на улици и тротоари. 730 000 лева ще бъдат разходвани за цялостни ремонти на улици като „Димчо Дебелянов“, „Черни връх“, „Влахина“, улиците в кв. „Южен“, „Отовица“ и други. 450 000 лева сме планирали за изкърпване на улици – 250 000 лв. за града, 100 000 лв. за селата и 100 000 лв. за 4-класната пътна мрежа. През миналата година за селата бяха едва 40 000, сега ще са 100 000 лв. Ще бъдат извършени и някои дейности в селата като ремонт на кметството в Джерман, ремонт в детската градина и площада като заложената сума е 86 000 лв. В Крайници също кметството ще бъде ремонтирано, детска площадка в Пиперево. В Яхиново имаме намерение да закупим сградата, в която се помещава в момента кметството и читалището, за което сме отделили 100 000 лева. Това ще ни даде възможност да направим последващи ремонти там и да създадем условия за хората. Имаме различни планове и за другите села. 195 000 лева сме планирали за ремонт на общежитията (при Тютюневото). 26-те апартамента да бъдат пригодени за обитаване и да се отдадат като социални на чакащите хора, за да решим и този проблем. За спорт са предвидени 217 000 лева, за култура 135 000 лева“, обясни Китанова. „Искали сме средства за канализацията в жк. „Бистрица“ и за ремонт на улиците в града и селата и очакваме да ни уведомят за кое и колко средства ще ни отпуснат от гласуваните 20,6 млн. лв. от Министерски съвет. Това са пари само за инфраструктура“, обясни Китанова.\r\nЛора КАЛЧЕВА", "date": "2017.12.23", "title": "Олга Китанова, зам.-кмет на Дупница: Основно към подобряване инфраструктурата в общината е насочен новият проектобюджет за 2018 година"}
{"url": "http://www.focus-news.net/news/2017/12/23/2470571/sofiya-izdirvanoto-15-godishno-momiche-se-e-pribralo.html", "text": "Издирваното 15-годишно момиче се е прибрало, съобщава бТВ. Виктория Недялкова беше обявена за издирване от столичната полиция. Момичето бе в неизвестност от 21 декември 2017 г.", "date": "2017.12.23", "title": "София: Издирваното 15-годишно момиче се е прибрало"}
{"url": "http://www.focus-news.net/news/2017/12/23/2470572/nimh-v-10-oblasti-e-obyaven-zhalt-kod-za-silen-vyatar-na-24-dekemvri.html", "text": "В 10 области е обявен жълт код за силен вятър на 24 декември. Това сочи справка на официалния сайт на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, Габрово, Велико Търново, Русе, Търговище и Разград. От НИМХ предупреждават ще времето ще бъде ветровито със скорост 15-20 м/сек. и пориви, достигащи до 24 м/сек. \r\nПри тази степен на опасност хората трябва да бъдат внимателни за летящи във въздуха предмети. По тази причина са възможни локални нарушения на обичайните дейности на открито.", "date": "2017.12.23", "title": "НИМХ: В 10 области е обявен жълт код за силен вятър на 24 декември"}
{"url": "http://www.focus-news.net/news/2017/12/23/2470573/garantsiya-za-razvitie-izkazvaneto-na-vladimir-putin-na-kongresa-na-edinna-rusiyaobzor.html", "text": "Президентът на Русия Владимир Путин се изказа на 17-ия конгрес на партията „Единна Русия“ и посочи кои са гаранциите за развитието на страната, как страната е преодоляла икономическите си проблеми, какво е нужно да се предприеме в социалната сфера и как да се осигури прогреса на Русия в „света на утрешния ден“.\r\nВ хода на конгреса, премиера на Русия и председател на „Единна Русия“ Дмитрий Медведев заяви, че партията приветства решението на Владимир Путин да участва като независим кандидат на изборите през 2018 година и ще окаже на действащия президент необходимата поддръжка.\r\nПрезидентските избори в Русия ще се проведат на 18 март 2018 година, а избирателната кампания започна официално на 18 декември.Гаранция за развитие\r\nНа първо място, Путин отбеляза, че извършеното дотук от властите и партията „Единна Русия“ е основа, но не и гаранция за по-нататъшното развитие на страната. Според неговото мнение, тя трябва да си постави още по мащабни цели и да постига добри резултати.\r\nГоворейки за предлаганите решения за развитието на Русия, Путин посочи, че те трябва да са ориентирани към защитата на правата и свободите на гражданите. Той добави също, че „само в условията на общонационално съгласие“ може да бъде достигната реализацията на поставените задачи.\r\nСпоред мнението на руския държавен глава, нищо не подкопава стабилността на една страна и не краде от ресурсите за развитие, както корупцията, беззаконието и равнодушието, както на чиновниците, така и на бизнеса. В Русия трябва да бъде либерализирано законодателството, да се отстранят размитите норми, които нечистоплътните правоохранители използват, за да вредят на бизнеса, отбеляза той.\r\nПутин засегна и темата за външните заплахи и съобщи, че Русия не търси конфронтация с нито една държава и силите на страната са насочени към защита. „Готови сме да работим с всички страни: и на Запад, и на Изток – на принципа на доверието и равноправието. Но ние никога няма да жертваме сигурността на нашите граждани и националните интереси на нашия народ“, заяви руският лидер.Повишаване на доходите и увеличаване на пенсиите\r\nПрезидентът на Русия отбеляза необходимостта от постигането на дългосрочно устойчиво повишаване на доходите на гражданите и увеличаване на размера на пенсиите.\r\n„Ние, без съмнение, трябва да продължим работата по намаляването на броя на хората, имащи доходи по-ниски от екзистенциалния минимум, да намалим бедността, нивото и мащаба на които представляват заплаха за стабилността и единството на нашето общество“, заяви Путин.\r\nРусия, опирайки се на ръста на икономиката, трябва да се пребори с бедността, както това се е случило с инфлацията, отбеляза руският президент. Но той предупреди, че не трябва да се обещават неизпълними неща на хората, както това се е правило през 90-те години и призова за създаването на нов пазар на труда и гъвкава система за професионално образование.Преодоляхме непреодолимото\r\n„Ние преодоляхме наглед непреодолими тенденции в икономиката“, засегна и икономическият аспект Путин. Според неговото мнение, Русия ще постигне изравняване и дори превишаване на средните нива на растеж на световната икономика.\r\nТой разказа, че на Русия й предстои пълно обновяване на инфраструктурата, както и изкарването на руските компании на световния пазар.\r\n„Русия трябва да стане пространство на истинска икономическа свобода за всички, които искат да развиват свой бизнес – за десетки хиляди нови „стартъп“ проекти, за големи семейни предприятия, фермерски стопанства и индивидуални предприемачи“.Светът на утрешния ден\r\nВ Русия трябва да се развият нови икономически отрасли, трябва да се осигури устойчивият прогрес на страната „в света на утрешния ден“, отбеляза Путин. Той призова хората да не се отнасят към Русия „като към любима баба“, а да я направят млада и устремена в бъдещето, отхвърляйки всичко, което пречи на нейното обновяване.\r\nТой посочи необходимостта от поставянето на дългосрочни перспективи, избягвайки вземането на решения, изхождайки от моментните нужди.\r\n„Нашата съвместна работа, воля, енергия и отговорност за настоящето и бъдещето на Русия – това е най-надеждната гаранция за нейното достойно, пробивно и необратимо развитие. Аз съм уверен в нашия успех, защото с нас  са милиони граждани на Русия. И, разбира се, няма нито една сила, способна да спре движението на Русия напред, ние ще продължим напред и ще постигаме победа след победа“, завърши своето изказване Путин.\r\nРедакция:", "date": "2017.12.23", "title": "Гаранция за развитие: Изказването на Владимир Путин на конгреса на „Единна Русия“(ОБЗОР)"}
{"url": "http://www.focus-news.net/news/2017/12/23/2470574/sakrateni-minyori-se-sreshtnaha-s-ombudsmana-maya-manolova-v-kyustendil-obzor.html", "text": "Около 40 съкратени миньори от рудниците в Бобов дол се събраха в събота на площада в Кюстендил. Бившите вече миньори изразиха недоволството си от обнародвани този месец в Държавен вестник промени в правилата за пенсиониране, чрез които те вече няма да имат възможност да се пенсионират и ще трябва да чакат още 15 - 20 години за това, въпреки натрупания трудов стаж. Според тях това засяга повече от 350 миньори на региона на Бобов дол и стотици други в цялата страна. Бившите миньори са готови да протестират в София след празниците. \r\nС бившите миньори се срещна омбудсманът Мая Манолова, която заяви, че те недоволстват от промени, направени с бюджета на държавното обществено осигуряване. Промените са направени в края на месец ноември в преходните и допълнителните разпоредби в Кодекса за социално осигуряване. „Проверих, нито на заседанията на бюджетната и на социалната комисии, нито в зала на първо и второ четене някой от депутатите е коментирал това предложение. Никой не е предложил това да отпадне, никой не е посочил аргументи, с които то да бъде прието. Същото е и положението при обсъждането на тристранката, също не е имало коментари. Това са едни текстове, които са приети без абсолютно всякакво обсъждане и без абсолютно всякакви възражения от всички страни, които би трябвало да се включат в този процес”, каза Мая Манолова. Тя визира синдикатите и народните представители, които не са направили предложение този текст да отпадне, да посочи аргументи и да обърне внимание на това, което се случва в пленарната зала. Манолова уточни, че вече е свързала със социалния министър и с управителя на Националния осигурителен институт (НОИ), с народни представители и с представители на синдикатите. „Водех множество разговори, със сигурност има и аргументи на тези, които са го внесли да се направи такава промяна. Факт е, че тези документи ги няма във официалните документи”, каза Мая Манолова. Омбудсманът допълни, че на 28 декември й предстои среща с управителя на НОИ по повод проблема с пенсионирането на бившите миньори. „Това, което ще направя, е да подготвя едни текстове, с които да убеждавам депутатите от всички цветове, там където има мини, да ги подпишат и да защитят миньорите си. Няма друга причина, да работиш под земята за 600 лева, при изключително тежки, рискови и опасни за здравето условия, без да ползваш други привилегии, които да ти компенсират тежкия физически труд при лоши условия. Една от тези компенсации е пенсионирането”, каза Манолова. По думите ѝ не е честно да лишиш хора от права, без да си ги предупредил. Омбудсманът заяви, че има ясна позиция – правата на гражданите, на работещите да се спазват, особено на тези, които работят при най-тежки условия.", "date": "2017.12.23", "title": "Съкратени миньори се срещнаха с омбудсмана Мая Манолова в Кюстендил (ОБЗОР)"}
{"url": "http://www.focus-news.net/news/2017/12/23/2470575/plovdiv-blagotvoritelen-kontsert-v-rayon-trakiya-sabra-3500-leva-za-podpomagane-na-16-godishno-momche-s-tezhko-genetichno-zabolyavane.html", "text": "Благотворителен концерт в район „Тракия“ в Пловдив събра 3500 лева за подпомагане на 16-годишно момче с тежко генетично заболяване. Това съобщиха за Радио „Фокус“ – Пловдив от отдел „Връзки с обществеността“ на Общината. Инициативата за подпомагане на ученика от 10-ти клас на СУ „Св. Седмочисленици“ се е провел на 21 декември в актовата зала на училището. В нея безвъзмездно са се включили Биг Бенд Пловдив и децата от „Арт войс център“. На 12-годишна възраст на момчето е поставена диагноза „Мускулна дистрофия – тип Дюшен-Бекер”. Заболяването е генетично и хронично. Единственият му шанс е лечение чрез биокорекция в клиника в Израел. Цената на един курс на лечение е 35 000 лева. Сумата е непосилна за неговото семейство. Всеки, който желае, може да подпомогне каузата. \r\nТони МИХАЙЛОВ", "date": "2017.12.23", "title": "Пловдив: Благотворителен концерт в район „Тракия“ събра 3500 лева за подпомагане на 16-годишно момче с тежко генетично заболяване"}
{"url": "http://www.focus-news.net/news/2017/12/23/2470576/sliven-vsichki-kashti-za-gosti-v-slivenskiya-i-kotlenskiya-balkan-sa-zaeti-za-praznitsite.html", "text": "Всички къщи за гости в Сливенския и Котленския балкан са заети за празниците, съобщиха за Радио \"Фокус\"- Сливен от Туристическите агенции в града. Всички места за настаняване в Медвен, Жеравна, Катунище, Котел и други планински селища са запълнени. Резервации са правени още от лятото, като някои от къщите за гости са били запълнени още в края на септември. Резервациите са направени предимно от семейства и млади хора, които празнуват с приятелите си. Младежите са от различни райони на страната.", "date": "2017.12.23", "title": "Сливен: Всички къщи за гости в Сливенския и Котленския балкан са заети за празниците"}
{"url": "http://www.focus-news.net/news/2017/12/23/2470577/sasht-se-gotvi-da-predostavi-smartonosno-orazhie-na-ukraynaobzor.html", "text": "След като още на 19 ноември се появи информация, че президентът на САЩ Доналд Тръмп ще получи рекомендация за предоставянето на грант, на стойност 47 милиона долара, на Украйна, който да й послужи за закупуването на американско смъртоносно оръжие, в частност – мощните противотанкови ракетни комплекси Javelin. В събота, 23 декември, говорителят на Държавния департамент на САЩ Хедър Науърт съобщи официално, че предложението е на бюрото на американския президент и ако той го одобри, Конгресът (долната камара на парламента) на САЩ ще има 30 дни, за да го потвърди. Според думите на Науърт, „помощта ще е изцяло отбранителна по своята същност“ . \r\nСмъртоносното оръжие, което може би ще бъде предоставено на Украйна, е предназначено за засилването на отбранителните способности на украинската армия и възможностите й за отблъскване на евентуална руска агресия, според мнението на известния сенатор Републиканец Джон Маккейн. Той твърди, че доставянето на подобно въоръжение в Украйна „не възпрепятства мира в страната, а, напротив, необходимо е за постигането му“, като той определи приемането на подобно решение за „крачка в правилната посока“, която изпраща ясен сигнал за това, че САЩ ще защитават своите съюзници и партньори в техните битки за защита на суверенитета и териториалната им цялост.\r\nУкраинският президент Петро Порошенко изрази задоволството си от подобно решение на Вашингтон и бе категоричен, че ако Украйна получи смъртоносно оръжие от САЩ, то ще бъде използвано не за настъпление, а за самоотбрана и защита на мирното население. Според неговото мнение, предоставянето на подобно въоръжение е принципно и дългоочаквано решение на американската администрация.\r\nНовините за планираната доставка на смъртоносно оръжие на Украйна предизвика ярост в Русия, като заместник-министърът на външните работи на Русия Сергей Рябков заяви, че „в определен смисъл САЩ преминаха границите, обявявайки намерението си да предадат на Украйна оръжие с директно поразяващо действие. Вече това се случва не в рамките на търговските споразумения, които американските компании сключват тихомълком отдавна, а по държавна линия“.\r\nТой добави още, че „киевските реваншисти така или иначе ежедневно обстрелват Донбас, не желаейки да водят мирни преговори и мечтаейки за силова разправа с непокорното население“, .„И САЩ решиха да им дадат оръжие за целта“.\r\n„За съжаление, да призоваваме американските полици да се вразумят – в момента е безсмислено“, призна Рябков. „Русофобията дотолкова ги заслепява, че те радостно аплодират наказателните отряди на украинските националисти“.\r\nВ друго заявление от външото ведомство на Русия, заместник-министърът Григорий Карасин заяви, че решението на САЩ за доставка на оръжия за Украйна поощрява войнственото крило в Киев и подтиква украинските власти към изпълнението на силов сценарий в Донбас.\r\nРедакция:", "date": "2017.12.23", "title": "САЩ се готви да предостави смъртоносно оръжие на Украйна(ОБЗОР)"}
{"url": "http://www.focus-news.net/news/2017/12/23/2470578/tass-liderat-na-svdp-izklyuchi-uchastie-v-pravitelstvo-na-angela-merkel.html", "text": "Председателят на германската Свободна демократическа партия (СвДП) Критиан Линднер изключва участие на СвДп в правителство на Германия, оглавявано от Ангела Меркел, в случай че преговорите за формиране на голяма коалиция (Съюза (ХДС/ХСС) и Германската социалдемократическа партия (ГСДП)) се провалят. Той заяви това в интервю пред немското издание Frankfurter Allgemeine Sonntagszeitung, извадки от което бяха публикувани в събота, предава ТАСС.\r\nЛинднер разкри това, че по време на коалиционните преговори със СвДП и „Зелените“, Християндемократическия съюз(ХДС) и Християнсоциалния съюз(ХСС) „са се стремили към продължаването на ръководството на Меркел“, а това, според неговото мнение, „е противоположно на промяната и обновлението“.\r\n„Ние искаме да сме част от обновен проект“, заяви Линднер. „В ХДС все някога, най-вероятно, ще приемат друга програма и ще издигнат други отговорни лица, които ще позволят ситуацията да бъде оценена по нов начин“, добави той.Агенция „Фокус“ припомня: В края на ноември СвДП обяви, че излиза от продължилите повече от два месеца предварителни разговори за формиране на коалиция със Съюза (ХДС/ХСС) и „Зелените“. В момента най-вероятните варианти за развитието на политическата ситуация в Германия са създаването на правителство на Блока на Меркел и ГСДП или предсрочни парламентарни избори. Двете партии вече съгласуваха план за провеждане на предварителни консултации и ако той не се реализира, новите избори ще бъдат неизбежни.\r\nПревод и редакция:", "date": "2017.12.23", "title": "ТАСС: Лидерът на СвДП изключи участие в правителство на  Ангела Меркел"}
{"url": "http://www.focus-news.net/news/2017/12/23/2470579/the-new-york-times-donald-tramp-se-e-izkazal-unizitelno-za-migrantite-ot-afganistan-haiti-i-nigeriya.html", "text": "Президентът на САЩ Доналд Тръмп изрази сериозното си недоволство от това, че САЩ пристигат прекалено много мигранти от Афганистан, Хаити и Нигерия и се отзова за тези лица крайно пренебрежително, по време на брифинг, посветен на имиграционната политика на страната, пише авторитетното американско издание The New York Times.\r\nСпоред думите на източници на изданието от американската администрация, срещата се е състояла в Белия Дом през юни. Освен американският държавен глава, както и редица негови помощници и съветници, в нея са взели участие и държавният секретар на САЩ Рекс Тилърсън и Джон Кели, който тогава заемаше поста министър на вътрешната сигурност на САЩ.\r\nТръмп „е нахлул в Овалния кабинет, в явна ярост“. Той е бил изключително раздразнен от това, че, независимо от неговите усилия да затегне контрола над миграцията в САЩ, от януари в страната са пристигнали много чужденци.\r\nАмериканският президент е имал при себе си списък, съставен от един от ключовите му съветници Стивън Милър. „В документа са били представени данни за това, колко имигранти са получили визи за САЩ през 2017 година“. Според думите на източниците, по-нататък, Тръмп се е заел да прочете въпросния списък, съпровождайки четенето с нелицеприятни коментари.\r\nАмериканският лидер е отбелязал, че 2500 души от тези, които са получили визи, са пристигнали от Афганистан и е заявил, че смята тази страна за убежище на терористите. Говорейки за 15-те хиляди мигранти от Хаити, американският президент е изказал мнение, че „всички те са болни от СПИН“. Той е констатирал още, че 40 хиляди души са пристигнали от Нигерия, добавяйки, че, когато те видят САЩ, „никога няма да се върнат в своите колиби“ в Африка.\r\nКели и Милър, според твърденията, тогава са подложили на силна критика Тилърсън за големия брой чужденци, които пристигат в Съединените американски щати. Той, на свой ред, е попитал, дали не трябва да се разпореди за пълното прекратяване на издаването на визи за САЩ. След това, Кели е поискал много сътрудници на администрацията да напуснат кабинета, но напусналите са успели да чуят, че той и Тръмп са продължили спора на висок тон.\r\nВ коментар за изданието, говорителят на Белия Дом Сара Сандърс е заявила, че Тръмп не е употребявал унизителни коментари по адрес на имигрантите по време на този брифинг. Тя е отбелязала, че сътрудниците на администрацията, включително Кели, Тилърсън и съветникът на президента на САЩ за националната сигурност генерал-лейтенант Хърбърт Макмастър ще опровергаят тези „възмутителни обвинения“. Сандърс е определила твърденията на източниците на The New York Times , като откровена лъжа.\r\nПревод и редакция:", "date": "2017.12.23", "title": "The New York Times: Доналд Тръмп се е изказал унизително за мигрантите от Афганистан, Хаити и Нигерия"}
{"url": "http://www.focus-news.net/news/2017/12/23/2470580/daily-sabah-sasht-shte-prodalzhat-finansiraneto-za-siriyskite-kyurdi-prez-2018-godina-otpuskayki-im-orazhie-za-393-miliona-dolara.html", "text": "Президентът на САЩ Доналд Тръмп е одобрил снабдяването на сирийските кюрди с оръжие на стойност 393 милиона долара, въпреки протестите на Анкара за доставянето на тежко въоръжение и бронирана техника на „Силите за народна самоотбрана“(YPG), които в Турция се смятат за сирийска издънка на обявената за терористическа организация „Работническа партия на Кюрдистан“(ПКК), пише турското издание Daily Sabah.\r\nАмериканският президент е подписал списък, подготвен от Пентагона в периода май- 12 декември 2017 година,18 дни след разговора си с турския президент Реджеп Таийп Ердоган, по време на който той обеща повече да не предоставя въоръжение на сирийските кюрди.\r\nСлед въпросния телефонен разговор, външният министър на Турция Мевлют Чавушоглу заяви пред репортерите, че „той открито е казал, че този абсурд е трябвало да бъде прекратен много по-рано“.\r\nВ списъка са включени общо 12 хиляди бройки АК-47 автомати Калашников на стойност 6,3 млн. $, муниции за Калашников на стойност 420 хиляди $ и 6 хиляди картечници на стойност 20,3 млн. $.\r\nВ оръжейния списък не се назовават директно „Сирийските демократични сили“(СДС) или основната група от кюрдско-арабската коалиция – YPG, като вместо това е използвано определението „Одобрена сирийска опозиция“.\r\nАнкара смята YPG за терористична организация заради органичните й връзки с ПКК, която Анкара е поставила в списъка на терористичните организации.\r\nСпоред одобрения списък, САЩ ще продължи да изпраща модерно оръжие на сирийската опозиция и през 2018 година, включително хиляди антитанкови ракетни установки, ракети с топлинно насочване и др.\r\nВ добавка към това, около 1,2 милиарда $ са отделени за войната в Ирак, а още 500 млн. $ - за обучение и екипиране на сирийски опозиционери.\r\nВ стратегията на Пентагона за 2018 година се отбелязва също, че броят на арабските елементи в СДС се е увеличил в последните месеци.\r\nСпоред бюджетния списък, чрез програмата за обучение и екипиране за Сирия се подкрепят 25 хиляди опозиционни бойци. Според плана за 2018 година, те трябва да нараснат до 30 хиляди.\r\nПревод и редакция:", "date": "2017.12.23", "title": "Daily Sabah: САЩ  ще продължат финансирането за сирийските кюрди през 2018 година, отпускайки им оръжие за 393 милиона долара"}
