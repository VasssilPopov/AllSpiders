{"url": "http://www.focus-news.net/news/2018/09/27/2572003/nimh-utre-shte-preobladava-slanchevo-vreme-s-vremenni-uvelicheniya-na-oblachnostta.html", "text": "През нощта ще е предимно ясно и почти тихо. Сутринта ще е студено, с минимални температури предимно между 1° и 6° и на места ще има слаби слани. Това съобщи за  Агенция „Фокус“  Анна Дякова, дежурен синоптик в  Националния институт по метеорология и хидрология  (НИМХ). През деня ще преобладава слънчево време, с временни увеличения на облачността, предимно висока. Вятърът ще се ориентира от изток- югоизток, ще е слаб. Дневните температури ще продължат да се повишават, максималните ще са между 19° и 24°. \r\nПо Черноморието ще преобладева слънчево време, с временни увеличения на облачността, по-значителни над южните райони. Ще духа слаб до умерен изток-североизточен вятър. Максималните температури ще са 18-20°. Температурата на морската вода е 21-23°. Вълнението на морето ще е 2-3 бала.    \r\nНад планините ще бъде предимно слънчево. Вятърът ще се ориентира от юг- югоизток, ще е слаб – до умерен. Ще се затопли, максималната температура на височина 1200 метра ще е около 13°, на 2000 метра – около 8°. \r\nАтмосферното налягане ще продължи да се понижава и ще доближи средното за септември. \r\nВ събота ще преобладава слънчево време. От юг-югозапад облачността ще се увеличава и вплътнява и след обяд в Южна България ще започнат валежи от дъжд. Вятърът ще се ориентира от североизток и ще се усили. Температурите още малко ще се повишат и максималните ще бъдат между 20° и 25°. В неделя и понеделник ще преобладава облачно време и на много места ще има превалявания от дъжд. През втория ден има условия за значителни валежи. Ще продължи да духа предимно умерен вятър изток-североизток. Дневните температури слабо ще се понижават, а сутрешните ще са сравнително високи.", "date": "2018.09.27", "title": "НИМХ: Утре ще преобладава слънчево време, с временни увеличения на облачността"}
{"url": "http://www.focus-news.net/news/2018/09/27/2572032/sport-slaviya-pobedi-kato-gost-pirin-blagoevgrad-s-20-v-mach-za-kupata.html", "text": "Славия започна успешно защитата на трофея си. \"Белите\" се класираха на осминафинал в турнира след победа с 2:0 над Пирин на стадион \"Христо Ботев\" в Благоевград. Головете отбелязаха Цветелин Чунчуков в 30-ата и Георги Йомов в 59-ата минута. Подобно на финала срещу Левски, над всички бяха героите от 9 май - Георги Петков и Йомов. Ветеранът отново имаше ключови намеси при 0:0, а Йомов асистира за първото попадение, след което отбеляза втория гол за тима си. \r\nВ друг мач тази вечер Верея победи като гост Спартак Варна след изпълнения на дузпи. Редовното време и продълженията завършиха наравно 1:1.", "date": "2018.09.27", "title": "Спорт: Славия победи като гост Пирин Благоевград с 2:0 в мач за Купата"}
{"url": "http://www.focus-news.net/news/2018/09/27/2572004/alsat-m-makedoniya-zapochna-monitoring-protsesat-v-makedoniya-kato-predvaritelna-stapka-kam-prisaedinitelnite-pregovori.html", "text": "В четвъртък официално започна мониторинг процесът като последен етап от подготовките за започване на преговори за членство на Македония в Европейските съюз, предава излъчващият на албанския език скопски телевизионен канал  „Алсат-М“ . \r\nПо време на среща в Брюксел, екипът от 40 експерти на Македония и този на Европейската комисия отвориха глава 23, която се отнася до съдебната система и основните права, което е една от ключовите области, в които трябва да се проведат реформи. Вицепремиерът Буяр Османи посочи, че Македония ще работи върху изпълнението на всички ангажименти от този процес, тоест реформите, а паралелно ще изпълнява и двустранните договори с България и Гърция. \r\n„Знаем, че това е само началото на един много сложен процес, в който хиляди страници от европейското законодателство ще трябва да се включат в нашето законодателство, като в същото време трябва да гарантираме, че институциите ще имат капацитет, знания, средства и източници за прилагането им. Но позволете ми да ви уверя, че колкото и да е голямо това предизвикателство, ние имаме високо ниво на ентусиазъм и мотивация в администрацията и позитивна енергия в обществото за евроинтеграция“, заяви Османи. \r\nМинистърът на правосъдието Ренета Десковска заяви, че правителството е посветено на прокарването на реформите. Ръководителят на дирекцията на Европейската комисия за разширяване Кристиян Даниелсон, чрез социалните мрежи посочи, че започването на мониторинг процеса ще даде тласък на реформите. \r\n„Със започването на техническия мониторинг влизаме в една динамична фаза, която има за цел да подтикне реформите, от които ще спечелят всички граждани. Днешният ден представлява исторически момент по пътя към ЕС“, написа той. \r\nЕкипите ще работят и в петък, а към тях ще се присъедини и еврокомисарят по разширяването Йоханес Хан. Мониторинг процесът ще трае около година, в чиито рамки се очаква да се проведат още 32 срещи.  Йонислав Дочев", "date": "2018.09.27", "title": "„Алсат-М“ (Македония): Започна мониторинг процесът в Македония, като предварителна стъпка към присъединителните преговори"}
{"url": "http://www.focus-news.net/news/2018/09/27/2572002/georgi-dimov-bivsh-generalen-konsul-v-odrin-losh-znak-shte-bade-ako-zaradi-ikonomicheskite-interesi-germaniya-si-zatvori-ochite-pred-spazvaneto-na-choveshkite-prava-v-turtsiya-i-realnoto-polozhenie-v-stranata.html", "text": "Лош знак ще бъде, ако заради икономическите интереси Германия си затвори очите пред спазването на човешките права в Турция и реалното положение в страната. Това каза в обзорното предаване „Това е България“ на   Радио „Фокус“  бившият генерален консул на България в Одрин Георги Димов за посещението на турският държавен глава Реджеп Тайп Ердоган в Германия. Според него тенденцията за стопляне на взаимоотношенията между двете държави икономическа основа, защото се очакват социални бунтове и Турция не може да изплати външните си дългове. Според него съществуват три варианта за решение на проблема. \r\n„Единият вариант е плащанията да се отложат. Т.е. да се наложи мораториум върху външния дълг. Другият вариант е да се търси помощ от Международния валутен фонд, което Ердоган силно отрича. Припомням, че отношенията между Анкара и Международния валутен фонд датират от 1961г., до сега Турция е сключвала 19 споразумения на обща стойност като кредити 50 милиарда долара. Във фонда решаващ глас има Вашингтон и той може да блокира тази помощ. Третият вариант е да се стигне до изземване на имуществото на инакомислещите бизнесмени и да се блокират капиталовите сметки. Ако това стане, Турция ще се върне много години назад“ каза той.Според Георги Димов срещата и посланията няма да решат затрудненото положение в Турция. Той каза още, че турските журналисти са под голямо напрежение, а устите им са заглушени. Информациите са  цензурирани. В Турция е тотална цензура. Освен преследване на гюленисти , кюрдски терористи се преследват и  икономически терористи. Той обясни, че това са хора и медии, които споделят в социалните медии истинското състояние на икономиката. Ситуацията там е сериозна, предупреди той.", "date": "2018.09.27", "title": "Георги Димов, бивш генерален консул в Одрин:  Лош знак ще бъде, ако заради икономическите интереси Германия си затвори очите пред спазването на човешките права в Турция и реалното положение в страната"}
{"url": "http://www.focus-news.net/news/2018/09/27/2572006/afp-benyamin-netanyahu-tvardi-che-iran-pritezhava-taen-yadren-sklad.html", "text": "Министър-председателят на Израел Бенямин Нетаняху заяви, че Иран има таен ядрен склад в Техеран, държейки в ръката си карта и изображение на безобидно изглеждаща сграда, предава  AFP . \r\n„През май ние изложихме мястото на тайния ядрен архив на Иран. Днес разкривам мястото на второ съоръжение, тайният ядрен склад на Иран“, заяви Нетаняху пред Общото събрание на ООН. \r\nИзраелският премиер добави, че „тайният“ склад се използва за „съхранението на огромни количества оборудване и материали от тайната ядрена програма на Иран“. \r\n„Иран не е захвърлил своята цел да развитие ядрено оръжие… Бъдете сигурни, че това няма да се случи. Това, което Иран крие, Израел ще разкрие“, заяви Нетаняху.  Йонислав Дочев", "date": "2018.09.27", "title": "AFP: Бенямин Нетаняху твърди, че Иран притежава таен ядрен склад"}
{"url": "http://www.focus-news.net/news/2018/09/27/2572005/stara-zagora-v-detska-gradina-slaveyche-v-kazanlak-e-sazdaden-ekokat-v-ramkite-na-proekt-svarzan-s-ekelogichnoto-vazpitanie-na-detsata.html", "text": "В Детска градина „Славейче“ в Казанлък бе поставено началото на нов проект, свързан с екелогичното възпитание на децата, каза за  Радио „Фокус“  директорът на детското заведение Петя Георгиева. Тя поясни, че проектът е финансиран от Предприятието за управление на дейности по опазване на околната среда към Министерство на околната среда и водите и е в размер на 5 хил.лв. В рамките на проекта вече е създаден екокът, в който децата от втора до четвърта група засаждат луковични растения, предимно цветя, във всики сезони, с помощта на учители и родители. В близост до този кът се намира и преобразеният в детска площадка някогашен басейн, който е предназначен за децата от яслената група.  \r\n„Така играейки най – малките ще могат и да гледат онова, което извършват техните по – големи каки и батковци в екокъта“, каза Петя Георгиева. Тя поясни още, че изпълнението на този проект е и в контекста на Закона за педучлищно и училищно образование, където има отделен държавен образователен стандарт, който касае екологичното, здравното и гражданското образование на децата.  \r\nДиректорът на детското заведение поясни, че възпитанието на децата в дух на опазване на околната среда и воденето на природосъобразен начин на живот са традиционни за работата на екипа на Детска градина „Славейче“.  \r\nСлавяна ГАЙДАРОВА", "date": "2018.09.27", "title": "Стара Загора: В Детска градина „Славейче“ в Казанлък е създаден екокът в рамките на проект, свързан с екелогичното възпитание на децата"}
{"url": "http://www.focus-news.net/news/2018/09/27/2572000/stara-zagora-sas-sredstva-ot-investitsionnata-programa-na-obshtina-kazanlak-se-izvarshva-rekonstruktsiya-na-fasadata-na-obshtinska-biblioteka-iskra.html", "text": "Със средства от Инвестиционната програма на Община Казанлък се извършва реконструкция на фасадата на Общинска библиотека „Искра“, каза за  Радио „Фокус“  директорът на библиотеката Анна Кожухарова. Тя поясни, че реконструкцията е на стойност 55 000 лева и включва смяна на дограмата, реставрация и боядисване на фасадата. „За да могат да бъдат сменени големите прозорци, се наложи да разместим много мебели, стелажи и книги. Това прави невъзможно търсенето и намирането на книги. Изключени са и всички компютри в сградата. Всичко това прави ползването на библиотеката невъзможно. За периода на ремонт няма да се налагат глоби за забавени книги. Нашите читатели могат да заемат безплатно книги от нашите филиали, взависимост от местоживеенето им“, заяви Кожухарова. \r\nСградата на библиотеката не е ремонтирана повече от 30 години. Неин архитект е Петко Цветков от Казанлък. Той я проектира заедно с други архитекти от града. Построена е през периода между двете световни войни, между 1932 и 1934 година, като допълнение към вече направената сграда на Читалище „Искра“, в духа на българския архитектурен модернизъм. Запазена е в своя автентичен вид. \r\nСлавяна ГАЙДАРОВА", "date": "2018.09.27", "title": "Стара Загора: Със средства от Инвестиционната програма на Община Казанлък се извършва реконструкция на фасадата на Общинска библиотека „Искра“"}
{"url": "http://www.focus-news.net/news/2018/09/27/2572009/sliven-v-grada-nyama-svinsko-meso-vnos-ot-rumaniya.html", "text": "Няма вносно месо, в частност от Румъния, на специализираните щандове на Кооперативния пазар в Сливен, показа репортерска проверка на  Радио „Фокус“ – Сливен . В „Халите“ се продава месо, предимно на местни производители. „Всяко парче месо, с което търгуваме е минало всички проверки, имаме и документи за това. Държим на качеството“, заявиха търговците. От 8 до 10 лв. е цената на свинското место на сливенския пазар. \r\nВносно месо има в големите вериги магазини. То е предимно от Германия, а телешкото и говеждото – от Ирландия. Продавачите са категорични, че и предлаганата от тях продукция има всички документи и е с гарантирано качество. Месо със съмнителен произход няма как да попадне на техните витрини, потвърди отговорникът на месния отдел в една от веригите. \r\nЕксперти от Областна дирекция по безопасност на храните – Сливен непрекъснато извършват проверки за качеството и правилното съхранение на продуктите – не само на месо и изделия от него, но и на други хранителни продукти. \r\nДосега най-голямата иззета партида е 8,450 кг хляб - за неправилно съхранение.", "date": "2018.09.27", "title": "Сливен: В града няма свинско месо, внос от Румъния"}
{"url": "http://www.focus-news.net/news/2018/09/27/2572013/tsvetan-tsvetanov-pred-gerb-sofiya-ot-bsp-ne-se-interesuvat-ot-nishto-drugo-osven-da-sasipyat-stranata.html", "text": "От БСП ежедневно търсят само конфронтацията и не се интересуват от нищо друго, освен от това да съсипят страната. Те вече ще имат още един инструмент за популяризиране на техните лъжи. Тяхната нова телевизия ще бъде телевизия на лъжата. Това заяви председателят на ПГ на ГЕРБ и зам.-председател на партията Цветан Цветанов пред над 500 представители на ГЕРБ-София от всички 24 райони на столицата. Това се случи по време на представянето на ръководствата на районните структури на ГЕРБ-София, което се проведе тази вечер в НДК, съобщиха от пресцентъра на  партията . \r\n„Президентът Радев и БСП са едно цяло. Румен Радев не е обединител на нацията, той не гради мостове. Единственото, което прави, е координирано с БСП да се опитват да съсипят държавата“, посочи Цветанов. По думите му на предстоящите догодина европейски избори БСП ще заложи на антиевропейско говорене с надеждата ГЕРБ да се провали и да има предсрочни избори. „От БСП тръгнаха из страната, за да представят своята визия, с което само показаха колко чужди са им проблемите на хората. При ГЕРБ е точно обратното – нашата сила е именно непрекъснатият ни контакт с гражданите“, обясни председателят на ПГ на ГЕРБ. \r\nЦветан Цветанов подчерта, че с председателството на Съвета на ЕС, България трайно се е утвърдила като сериозен фактор на Балканите. По думите му европейската перспектива пред Западните Балкани отново стана възможна, благодарение на България и премиера Бойко Борисов. „Председателството приключи изключително успешно, а БСП говорят само за негативи. Доколкото разбрах, днес са се срещнали с европейски посланици, като и пред тях са се изложили, защото предложената от тях визия категорично не кореспондира с реалното състояние и икономическите показатели на страната. Нинова настоява да бъдем като страните от Вишеградската четворка, но тя забравя, че именно за тези страни се очаква да получат с 24% по-малко средства за кохезионна политика, докато България ще получи с 2 млрд. лв. повече“, уточни Цветанов. \r\nПредседателят на ПГ на ГЕРБ коментира и темата с оставките на тримата министри. „Те не заслужаваха да си тръгнат, но с поемането на политическата отговорност от тяхна страна бяха пресечени всички внушения и провокации, които неизменно щяха да последват“, отбеляза той. \r\nЦветанов призова всички от ГЕРБ-София да продължат отличната си работа. „Давайте гласност на всичко това, което правим и сме постигнали както в София, така и в цялата страна. Екипът на Йорданка Фандъкова в общината и екипите на кметовете от ГЕРБ в цялата страна постигат всекидневно нови резултати в интерес на гражданите. Има обаче хора, които искат само да рушат и които забравиха как изглеждаше София през 2005 година и ние трябва да им напомняме как изглеждаше столицата и страната ни преди години“, каза още той. По думите му след като ГЕРБ е дошла на власт в София, градът е придобил съвсем различен облик. „След нас хората вече имат завишени критерии, а това ни задължава ежедневно да надграждаме постигнатото“, допълни зам.-председателят на ГЕРБ.", "date": "2018.09.27", "title": "Цветан Цветанов пред ГЕРБ-София: От БСП не се интересуват от нищо друго, освен да съсипят страната"}
{"url": "http://www.focus-news.net/news/2018/09/27/2572011/milka-hristova-sos-planiranata-ot-stolichna-obshtina-investitsionna-programa-se-izpalnyava-na-57.html", "text": "Планираната от Столична община инвестиционна програма се изпълнява на 57%. Това каза за обзорното предаване „Това е България“ на  Радио \"Фокус\"  Милка Христова, общински съветник и зам.-председател на БСП-София. Тя допълни, че от оперативните програми числата са още по-тревожни - от планираните 275 млн. лева са усвоени 124 млн., което е равно на 44%. Тя посочи и някои неизпълнения по различни пера. „От дейности по транспорта са усвоени само 162 млн. За изграждане, ремонт и поддържане на уличната мрежа при планирани 32 млн. са усвоени 16 млн. -  а става дума за вътрешно кварталната улична мрежа, за която г-жа Фандъкова каза, че София се развива на две скорости и че крайните квартали са занемарени. Тя обеща и планира 32 млн. лв. От тях за усвоени 14. Няма никакви обяснения за причините, поради които това се е случило\"каза Христова. Според нея липсата на капацитет в ръководството на Столична община да планира, да изразходва планираните разходи и да поема отговорност формира волята на БСП да не подкрепят отчета за бюджета. Хронична слабост в действията на Столична община е и лошото качество на ремонтите, допълни тя.", "date": "2018.09.27", "title": "Милка Христова, СОС: Планираната от Столична община инвестиционна програма се изпълнява на 57%"}
{"url": "http://www.focus-news.net/news/2018/09/27/2572007/dvama-dushi-sa-s-povdignati-obvineniya-zaradi-napadenieto-nad-zhurnalist-vav-veliko-tarnovo-obzor.html", "text": "Двама мъже са задържани заради нападението над журналист във Велико Търново. И. И. и П. С. са привлечени в качеството на обвиняеми за това, че на 26 септември 2018 г в град Велико Търново, в съучастие като извършители, умишлено и по хулигански подбуди са причинили на Д. Върбанов лека телесна повреда - престъпление по чл. 131, ал. 1. т. 12, вр. чл. 130, ал. 1 вр чл. 20 , ал 2 от НК. Районна прокуратура – Велико Търново е внесла искане до Районния съд за налагане на постоянна мярка за неотклонение „Задържане под стража” по отношение на задържаните. \r\nНа 26 септември следобед журналистът е влязъл в складови помещения на ул. \"Н. Габровски\", за да прави репортаж, свързан с дейността на фирмата, която ги стопанисвала. При влизането му той бил избутан от двама мъже - на 39 и 54 години, в резултат на което паднал на земята и се наранил. Оказана му е медицинска помощ.  \r\nГоворителят на главния прокурор Румяна Арнаудова коментира за Агенция „Фокус“, че незабавно след подаването на сигнала за инцидента, Районната прокуратура във Велико Търново е разпоредила започване на досъдебно производство. Още на 26 септември в късните часове са проведени разпити на свидетели, включително и на пострадалите, които са освидетелствани с тяхно съгласие. По думите ѝ е извършен оглед на местопроизшествието, иззети са камери за видеонаблюдение, както и други веществени доказателства.  \r\nПо-рано темата коментира и министър-председателят Бойко Борисов, който заяви, че е провел разговор с директора на ГД „Национална полиция“ Христо Терзийски. Премиерът настоя нападателите да бъдат наказани с цялата строгост на закона. „Надявам се и прокурорите след това бързо да повдигнат обвинения по всички правила на наказателния закон. Това е недопустимо. Аз знаете, само за кимване или за намек, депутати махам от парламентарната група, но за журналист такова нещо не може да се толерира. Не само да се толерира, просто трябва да сме изключително непримирими, нетърпими към такива деяния и да се знае, че като пипнеш журналист това следва“, коментира премиерът.  \r\nМалко по-късно от БАБХ изпратиха позиция по случая, с която осъдиха насилието срещу представителите на медиите, но припомниха, че Агенцията е направила масирани проверки в склад и помещение за хранителни стоки във Велико Търново. Инспекцията е завършила с наказателни постановления, издадена е била и заповед за спирането на реализацията на продуктите поради изтекъл срок на годност и други нарушения. От БАБХ уточниха, че по случая се води досъдебното производство от Районна прокуратура – Велико Търново, като всички намерени храни са веществени доказателства по него.  \r\n„При проверката на инспекторите от Областната дирекция по безопасност на храните - Велико Търново и служителите на РУ – Велико Търново – МВР, на 12 юни 2018 г. в склад за търговия на едро с храни от животински и неживотински произход в града бяха открити храни с изтекъл или липсващ срок на годност, като за част от тях не бяха представени входящи документи. В резултат на проверката близо 7 тона хранителни продукти на обща стойност 22 500 лева бяха поставени под възбрана и спрени от реализация“, обясняват от БАБХ и уточняват, че със заповед на изпълнителния директор на БАБХ д-р Дамян Илиев те са насочени за унищожаване. За констатираното нарушение е съставен акт за административно нарушение и е издадено наказателно постановление на стойност 4 000 лева.  \r\n„Дни по-късно, при още една съвместна проверка на инспекторите от Областната дирекция по безопасност на храните - Велико Търново и служителите на МВР на 22 юни и последваща проверка на 25 юни в помещение в съседство на съществуващ склад за търговия на едро с храни от животински и неживотински произход във Велико Търново е констатирано наличие на храни с изтекъл срок на годност и разопаковани храни в размер на близо 1,5 тона. В помещението е открито и работно оборудване. Установено е наличие на преопаковани на място продукти в хартиени пликове по 1 кг и 2 кг и течности, разфасовани в бутилки по 1 и 2 литра“, поясняват от БАБХ. Със заповед на директора на Областната дирекция по безопасност на храните Велико Търново д-р Станимир Спасов, храните са спрени от реализация и са поставени под възбрана. За констатираното нарушение е съставен акт за установяване на административно нарушение и е издадено наказателно постановление на стойност 4500 лв. Помещението, в което са намерени храните, е запечатано. След налагане на възбраните служители на Областната дирекция по безопасност на храните Велико Търново извършват редовни проверки на обекта за спазването им. \r\nАсоциацията на европейските журналисти - България също излезе с позиция, в която категорично осъжда нападението над репортера на предаването “Господари на ефира” Димитър Върбанов.", "date": "2018.09.27", "title": "Двама души са с повдигнати обвинения заради нападението над журналист във Велико Търново (ОБЗОР)"}
{"url": "http://www.focus-news.net/news/2018/09/27/2572014/afp-golyama-teroristichna-ataka-e-bila-osuetena-v-holandiya-sedem-dushi-sa-zadarzhani.html", "text": "Холандската полиция е арестувала седем мъже, които са заподозрени в подготовката на „голяма терористична атака“ по време на публично събитие, използвайки експлозивни колани и автомати „Калашников“, заявиха от прокуратурата на страната, предава  AFP . \r\n„Полицията арестува седем мъже в четвъртък… заподозрени в това, че са в много напреднал етап от подготовката на голяма терористична атака в Холандия“, се казва в изявлението на прокуратурата, която добавя, че един от заподозрените е искал да убие „много жертви“.  Йонислав Дочев", "date": "2018.09.27", "title": "AFP: „Голяма терористична атака“ е била осуетена в Холандия, седем души са задържани"}
{"url": "http://www.focus-news.net/news/2018/09/27/2571612/pregled-na-osnovnite-temi-v-svetovniya-pechat-agentsiya-fokus.html", "text": "Министърът на външните работи на Китай Ван И предупреди във вторник, че САЩ и Китай не трябва да гледат един на друг с „манталитета от Студената война“, докато търговското напрежение между двете страни ескалира, пише американското електронно издание  Politico . \r\nКоментарът на външния министър, който е и член на Държавния съвет на страната, дойде по време на среща с бившия държавен секретар на САЩ Хенри Кисинджър в кулоарите на продължаващото Общо събрание на ООН. Ван И предупреди, че и двете държави ще страдат, ако Пекин и Вашингтон се изправят един срещу друг. \r\n„Китай и САЩ могат да се съревновават, но не трябва да използват манталитета на Студената война, когато се гледат, нито пък трябва да попадат в капана на играта с нулев резултат“, заяви той. \r\nДипломатът добави, че Китай се надява САЩ да направят компромис, за да може двете страни да се „възприемат правилно“. \r\n***  Ники Хейли, представителят на САЩ в ООН, заяви че смехът по време на речта на президента Доналд Тръмп пред Общото събрание на организацията, не е бил проява на неуважение, а по-скоро възхищение на неговата недипломатична искреност, пише американският вестник  The Washington Times . \r\n„Те обичат това колко е честен и това не е дипломатично, затова го намират за смешно“, заяви Хейли пред „Fox News“. „Той е много искрен и те бяха някак завладени от това“. \r\nСпоред нея световните лидери всъщност имат ново уважение за САЩ. \r\n„Цял ден вчера те се редяха, за да се снимат с него, за да говорят за това колко страхотна беше речта му, колко силна беше“, заяви Хейли. „Независимо дали каза добри неща за тях или не, на тях им харесва че той е искрен. И те не са виждали нищо подобно, затова имат уважение“. \r\n„Моята администрация постигна повече от почти всяка друга администрация в историята на нашата страна“, заяви Тръмп в началото на речта си. \r\n„Толкова е вярно“, се пошегува той, предизвиквайки смях сред повече от 130 световни лидери в залата. „Не очаквах тази реакция, но това е окей“, добави той. \r\nСпоред Хейли медиите не са разбрали ситуацията правилно. „Видях, че медиите се опитаха да го изкарат като нещо неуважително. Това не беше случаят“, поясни тя. \r\n***  Заместник-министърът на външните работи на Иран Абас Аракчи е на мнение, че заседанието на Съвета за сигурност на ООН, което се провежда на 26 септември, ще изолира САЩ още повече, пише електронното издание на иранския вестник  Tehran Times . \r\n„Уверен съм, че заседанието в сряда ще премине против желанията на Господин Тръмп и това ще изолира САЩ още повече“, заяви Аракчи, часове преди началото на срещата. \r\nАмериканският президент Доналд Тръмп се очаква да отправи нови обвинения срещу Иран, докато председателства сесията на Съвета за сигурност на ООН, която е посветена на неразпространението на оръжия за масово унищожение. \r\n„Бяхме информирани, че всички европейски членове на Съвета за сигурност възнамеряват да подкрепят ядреното споразумение и да акцентират върху нуждата от запазване на ангажимента към неговото прилагане“, добави той. \r\nВъв вторник президентът на Иран Хасан Роухани заяви, по време на сесията на Общото събрание на ООН, че ако САЩ искат да се върнат в ядреното споразумение и да сътрудничат, трябва да знаят, че „ще бъде по-лесно да се върнат шест месеца назад, отколкото шест години“. \r\nПосочвайки коментара на иранския президент, Аракчи заяви, че САЩ „трябва да си отбележат, че ако се завърнат в ядреното споразумение, този път Иран ще поставя условията и едно от тях ще бъде пълното прилагане на ангажиментите в споразумението“. \r\nРазбира се, продължи дипломатът, няма перспективи това да се случи, тъй като САЩ не са достигнали нужната „зрялост“ все още. \r\nАракчи добави и че европейските държави сериозно разглеждат начини за продължаване на законната си търговия с Иран, без да трябва да се изправят пред последиците от американските санкции. \r\n*** Президентът на Турция Реджеп Таийп Ердоган заяви, че мирният процес за разрешаване на сирийския конфликт не може да продължи, докато президентът Башар Асад е на власт, а освен това съобщи, че изтеглянето на радикалните групировки от демилитаризираната зона в северозападната сирийска провинция Идлиб вече е започнало, пише  електронното издание на вестник Hurryiet . \r\nВ интервю пред Ройтерс на 25 септември в Ню Йорк, където турският президент участва в 73-ото Общо събрание на ООН, той бе категоричен, че е невъзможно сирийския мирен процес да продължи, докато президентът Башар Асад е на власт. \r\nВ интервюто Ердоган отново повтори, че не политиците, а турският съд ще реши съдбата на американския пастор Андрю Брънсън, чието арестуване по обвинение в тероризъм взриви отношенията между Анкара и Вашингтон. \r\nТурският лидер увери, че страната ще продължи да купува природен газ от Иран, независимо от американските санкции срещу Техеран.", "date": "2018.09.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/27/2571613/predstoyashti-sabitiya-v-stranata-za-27-septemvri-agentsiya-fokus.html", "text": "***   \r\nОт 9.00 часа ще се проведе заседание на Народното събрание.  \r\n***   \r\nОт 13.00 часа в зала „Сердика“ на „София Хотел Балкан“, Министерство на околната среда и водите (МОСВ) и Световната банка ще представят проект на Национална програма за подобряване качеството на атмосферния въздух (2018-2024 г.). В събитието се очаква да участват заместник министър-председателят Валери Симеонов, министърът на околната среда и водите Нено Димов, постоянният представител на Световната банка Фабрицио Дзарконе, представители на държавните институции, местната власт и неправителствения сектор.   \r\n***   \r\nОт 14.00 часа в Министерския съвет ще се проведе  заключителна пресконференция по проект „Разработване и внедряване на Система за мониторинг, оценка и контрол за изпълнение на Националната стратегия на Република България за интегриране на ромите 2012-2020“. \r\n***   \r\nОт 11.00 часа в конферентната зала на комплекс „Пирин голф клуб“ министърът на регионалното развитие и благоустройството Петя Аврамова ще открие работна среща за оперирането на тол системите при ползването на пътната мрежа.  \r\n***   \r\nОт 09.00 часа IХ състав на Специализирания наказателен съд ще гледа делото срещу Маньо С. и Данаил И. \r\n***   \r\nОт 9.00 часа в Sofia Event Center ще се проведе информация за 17-ото издание на международна конференция InfoSec & Data Storage, което тази година ще премине под мотото “Информационната сигурност - споделена отговорност”. \r\n***   \r\nОт 9.30 часа във  Витоша парк хотел ще се проведе заключителната конференция, на която ще бъдат представени резултатите от  Специфична цел 3 „Изпиране на пари“, на проект „Повишаване интегритета и мотивацията на прокурорите. Наказателното преследване в контекста на новите предизвикателства, свързани с организираната престъпност“, реализиран по Тематичен фонд „Сигурност“ на Българо - швейцарската програма за сътрудничество. \r\n***   \r\nОт 10.00 часа ще се проведе сесия на Столичния общински съвет.  \r\n***   \r\nОт 10.00 часа ІІІ състав на Специализирания наказателен съд ще гледа делото срещу Мелиад Ф. и Хасан Х. за тероризъм.  \r\n***   \r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене на организирана престъпна група.  \r\n***   \r\nОт 10.30 часа на бул. „Витоша“ №18 (вход от към ул. Кърниградска) ще се проведе пресконференция на Демократична България за официалното представяне на Обществен договор за отбранителната политика на България за периода 2019-2030. \r\n***   \r\nОт 10.30 часа в сградата на МВР на ул. „Никола Габровски” 30 ще се състои празничната церемония по отбелязването на десетата годишнина от старта на Единния европейски номер за спешни повиквания 112. \r\n***   \r\nОт 10.30 часа в Генератор (бул. „Черни Връх“ 47) на специалната закуска за журналисти с 3Д принтирани паланчинки ще бъде дадена информация за първата Балканска конференция, посветeна на 3Д технологиите и дигиталното производство и приложение, организирана от B2N. \r\n***   \r\nОт 11.00 часа в централата на АБВ ще се проведе пресконференция, на която ще бъдат обсъдени външната политика и дипломатическа служба на България, вкл. посланически назначения, както и натрупващите се проблеми в енергетиката. Участие ще вземат председателят на ПП АБВ Румен Петков и Пламена Заячка, председател на АБВ – Младежи. \r\n***   \r\nОт 11.00 часа XIII състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група.  \r\n***   \r\nОт 11.00 часа IX състав на Специализирания наказателен съд ще гледа делото срещу Михаил Ст., чл. 108 НК.  \r\n***   \r\nОт 11.00 часа на ул. „Ангел Кънчев“ 27 ще бъде отбеляза Световния месец на злокачествените заболявания на кръвта с представянето на първия у нас художествен проект, посветен на пациентите с онкохематологични заболявания. \r\n***   \r\nОт 12.30 часа в Литературен клуб „Перото“ ще се проведе специално събитие под надслов „Талант по наследство и някои други неща“. \r\n***   \r\nОт 13.00 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей П., чл.116 НК). \r\n***   \r\nОт 13.00 часа VI състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Георги Сл., Георги С. и Георги М., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Димитър Д., румен Д. и др., обвинени за организиране и ръководене на организирана престъпна група. \r\n***   \r\nОт 14.00 часа VII състав на Специализирания наказателен съд ще гледа делото срещу Лазгин Х., Ивайло Д. и Али Х., обвинени за организиране и ръководене на организирана престъпна група. \r\n***   \r\nОт 16.30 часа VII състав на Специализирания наказателен съд ще гледа делото срещу Мирослав В., обвинен в участие в организирана престъпна група. \r\n***   \r\nОт 17.30 часа в Аулата на СУ „Св. Климент Охридски“ ще бъде представена книгата „В правителството на Жан Виденов“ от Илчо Димитров.  \r\n***   \r\nОт 17.30 часа на ул. „Сердика“ №1, ет.3 (над филиала на Столична библиотека) кметът на София Йорданка Фандъкова ще присъства на откриването на Софийската младежка лаборатория за иновации. \r\n***   \r\nОт 18.30 часа във Федерация на Научно-техническите съюзи (ул. „Г.С.Раковски“ 108) най-голямата платформа за доброволчество в България TimeHeroes ще връчи за втори път Годишните награди за доброволчество ГЕРОИТЕ. \r\n***   \r\nОт 18.30 часа в Литературен клуб „Перото“ ще бъде представена книгата на Нася Кралевска-Оуенс – „България под комунизъм“. \r\n***   \r\nОт 18.30 часа в Национален пресклуб на БТА ще се състои премиерата на книгата на Мирослав Мирчев „КАПАН ЗА МЕЧКИ” /Талибаните, „Ал Кайда” и тероризмът в Южна Азия/. \r\n***   \r\nОт 19.00 часа в ресторант „Къщата с часовника” (ул. Московска 15) Българска фасилити мениджмънт асоциация ще отбележи своята 10-годишнина.  \r\n***   \r\nОт 20.00 часа в зала 1 на НДК ще се проведе концерт-спектакъла „Сърцето на Андалусия“. \r\n***   \r\nСофийската филхармония ще открие тържествено юбилейния си сезон с концерт, в който ще вземе участие един от най-добрите цигулари в света. \r\n***   \r\nОт 16.00 часа в Регионалния исторически музей- Благоевград ще бъде открита изложба с картини от старата Горна Джумая.  \r\n***   \r\nОт 16.00 часа в квартал „Вароша“ ще се проведе традиционната среща на стари горноджумайски родове. \r\n***   \r\nОт 10.00 часа в Заседателната зала на Общината ще се проведе пресконференция във връзка с проект за намаляване на морските отпадъци в крайбрежните райони на Черно море. \r\n*** \r\nОт 10.00 часа в залата на НХК започва осмото издание на националния фестивал \"Сребро в косите, песен в душите, край морето на Бургас\". 100 състави и 30 индивидуални изпълнители или общо 1100 участници ще излязат на сцената. \r\n***   \r\nОт 11.00 часа в залата на Община Бургас ще се проведе пресконференция по повод откриването на 3-то Световно първенство по Тай Чи. \r\n***   \r\nОт 12.00 часа кметът Димитър Николов ще посрещне в Заседателната зала на Община Бургас световната ни шампионка с ансамбъла по художествена гимнастика Стефани Кирякова, нейната треньорка от клуб по художествена гимнастика „Черноморец“ и родителите ѝ. \r\n***   \r\nОт 12.30 часа в КЦ Морско казино за втора поредна година ще се проведе международната конференция за „Цифрово представяне и опазване на културно и научно наследство“.   \r\n***   \r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Юлиян Станков ще има приемен ден с граждани. \r\n*** \r\nОт 11.30 часа в конферентна зала 4 на хотел „Черно море“, организаторите на международния проект „Световно образование” ще представят пред медиите актуална информация за нагласите и избора на учениците от Варна и региона, в навечерието на варненското есенно изложение. \r\n*** \r\nОт 17.00 часа в Гранд хотел „Варна“ ще се проведе Кръгла маса на тема „Варна - дестинация четири сезона“ - Световен ден на туризма. На срещата са поканени представители от всички сфери на туристическия бранш. Ще бъде представен анализ на отминалия активен сезон, ще се обсъдят възможностите за утвърждаването на Варна като целогодишна туристическа дестинация, съобщиха от дирекция \"Туризъм\" в Община Варна. \r\n***   \r\nВ Гранд хотел Варна, к.к. Св. Св. Константин и Елена, в рамките на форум „Туризъм и кулинария” ще се проведе конкурса \"Най-добър готвач на БХРА за 2018 г.\" \r\n***  \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.  \r\n***  \r\nОт 12.30 часа във фоайето на Регионално управление на образованието ще бъде открита изложба Есенна палитра“ с изделия и рисунки на учениците, работещи в творчески практико-приложни клубове и групи за занимания по интереси по проект \"Твоят час\". \r\n***  \r\nОт 14.00 часа в Двореца на културата и спорта „Васил Левски“ – Велико Търново ще се проведе концерт„Есенна палитра“ с участие на певчески и танцови формации от групи за занимания по интереси по проект \"Твоят час\".   \r\n***  \r\nОт 18.00 часа в бар \"Роял\" в рамките на 16-тия Международен конкурс \"Сребърна Янтра\" ще се проведе концерт под открито небе \"Welcome, Silver Yantra '2018!\".  \r\n***   \r\nОт 15.00 часа кметът на Община Видин Огнян Ценков ще открие новата скейтборд площадка в Крайдунавския парк (зад паметника на Свободата). \r\n***   \r\nОт 9.30 часа с разходка от Природозащитен център „Натура” до античната местност „Градище“ Враца ще отбележи Световния ден на туризма. \r\n***   \r\nОт 10.00 часа Центърът за работа с деца ще отбележи 65 години от създаването си.  \r\n***   \r\nОт 14.30 часа в Пресклуб на БТА – Враца Емилиян Кадийски, председател на Обществен доверителски фонд за Враца, ще представи новоучредения Обшествен доверетелски фонд за Враца. \r\n***   \r\nОт 17.00 часа в залата за временни и гостуващи изложби на РИМ-Враца ще бъде открита изложбата ”Везбена орнаментика“ от Врачанско. \r\n***   \r\nОт 19.00 часа в камерна зала на ДКТ ще бъде представена постановката „Ромео и Жулиета“ от Уилям Шекспир.   \r\n*** \r\nОт 18.30 часа в НЧ „Напредък-1869“ Драматичен театър „Васил Друмев” - Шумен  \r\nще представи комедията „На другата сутрин\"  от Питър Куилтър с участието на Красимир Ранков. \r\n***   \r\nОт 9.00, 10.00 и 11.00 часа в Детска градина №10, Детска градина №23, Детска градина №11ще бъдат  представени куклени спектакли „Таласъмът Тропалан“  на Държавен куклен театър „Дора Габе“. \r\n***   \r\nОт 19.00 часа в Драматичен театър „Йордан Йовков“ ще бъде представен мюзикълът „Да пееш под дъжда“. \r\n***   \r\nОт 17.30 часа във Военния клуб в Карлово ще бъдат представени двете книги на доц. д-р Петър Ненков – „Непокорно смелите изгарят в полет. История на 6-ти въздушен изтребителен полк и летище Карлово“ и „Калоферци във войните за национално обединение“. \r\n***   \r\nОфициално ще бъде открита „Къщата на маските” в с. Кошарево, която бе реновирана по проект „Туризъм и традиции – цветни, забавни, атрактивни“, финансиран по Програмата за трансгранично сътрудничество Интеррег – ИПП, България-Сърбия. \r\n*** \r\nОт 14.00 часа в заседателната зала на Парк-хотел \"Кюстендил\" ще се проведе редовно заседание на Общински съвет.   \r\n***   \r\nОт 18.00 часа в Художествена галерия „Владимир Димитров – Майстора” – Кюстендил ще бъде открита Традиционната изложба „Приятели”. \r\n***   \r\nОт 10.00 часа в Хотел Therma Vitae – Огняново ще се проведе пресконференция във връзка с Петия годишен конгрес на Българския съюз по балнеология и спа туризъм. \r\n***   \r\nОт 11.00 часа ще бъде официално открита обновената материалната база на Професионалната гимназия по селско стопанство „Царица Йоанна“. \r\n***   \r\nОт 9.00 часа ще се проведе заседание на Пловдивския общински съвет.  \r\n***   \r\nОт 9.00 часа, зала 1 Апелативен съд ще гледа делото, образувано по жалба на подсъдимите Б. Г. и Д. К. срещу присъда на Окръжен съд – Пловдив, с която са признати за виновни в това, че на 20.12.2016 г. в с. Леново, обл. Пловдивска, са държали с цел разпространение високорискови наркотични вещества – марихуана, с тегло 12,235 кг на обща стойност 73 410 лв..  \r\n*** \r\nОт 13:00 ч. в зала 8 на Аудиторния комплекс на Медицински университет – Пловдив, бул. „Васил Априлов“ №15А ще се състои пресконференция по повод професионална среща „Хематология – успехи и предизвикателства“, която започва в Пловдив. \r\n***   \r\nОт 9.00 часа жителите на село Първомайци, община Горна Оряховица, излизат на протест заради водовземане в селото. \r\n*** \r\nОт 10.00 до 16.00 часа Център за обществена подкрепа организира ден на отворените врати във връзка с началото на учебната 2018 – 2019 година.   \r\n*** \r\nОт 9.30 до 11.00 часа на голяма сцена в ПБНЧ „Ел. и К. Д. Аврамови – 1856“ \r\nВрачанската симфониета ще представи детския мюзикъл „Златното петле“от Александър Пушкин.  \r\n***   \r\nОт 11.30 часа Експерти от Европа Ностра, водещата организация за културно наследство в Европа, и от Института към Европейската инвестиционна банка ще посетят паметника Бузлуджа.  От 16.00 часа те ще дадат пресконференция в Областна администрация-Стара Загора за целите на програмата „7-те най застрашени“. \r\n***   \r\nОт 12.30 часа в Детски отдел на библиотека „Родина”, ул. „Българско опълчение“ № 69, ще се проведе „Приказно утро” – гостуват деца от ДГ № 68 „Патиланско царство“. \r\n***   \r\nОт 19.00 часа на сцената на Държавна опера-Стара Загора ще бъде представена  първата премиера за новия творчески сезон 2018/2019 г.  - „Малкият принц“- мюзикъл от Александър Йосифов.  \r\n***   \r\nОт 14.00 часа в заседателната  зала на  Община Трън ще се проведе заседание на Общинския съвет.  \r\n***   \r\nОт 11.30 часа, на крепостта „Мисионис“ край Търговище, ще се проведе пресконференция за разкритията, направени при разкопките на древния и античен град Мисионис през изминалия археологически сезон.  \r\n***   \r\nОт 9.00 часа, в зала 363 на Община Шумен ще се проведе заседание на Общински съвет Шумен.  \r\n***   \r\nОт 9.30 часа в Окръжен съд- Шумен ще се проведе поредно заседание по делото „Хитрино“. \r\n***   \r\nОт 10.00 часа в Корпус 1 – Аула ще се състои откриването на юбилейната конференция „Българският език – история, настояще, бъдеще“, посветена на 40-годишнината на Катедрата по български език в Шуменския университет „Епископ Константин Преславски“.  \r\n***   \r\nОт 12.30 часа директорът на  ПЕГ „Никола Вапцаров“ Георги Георгиев ще връчи сертификатите на  учениците, успешно издържали изпитите на Кеймбридж.  \r\n***   \r\nОт 17.30 часа в зала 107 на Община Ямбол ще се състои публично обсъждане на отчета за касовото изпълнение на бюджета на Общината към 31 декември 2017 г.", "date": "2018.09.27", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2018/09/27/2571614/futbol-leganes-nanese-parvo-porazhenie-na-barselona-v-primera-division.html", "text": "Футбол: Спечелилият само точка в първите си пет мача от шампионата Леганес сензационно обърна у дома шампиона Барселона с 2:1 в среща от междинния шести кръг в Примера дивисион и му нанесе първа загуба сезона. Филипе Коутиньо даде преднина на гостите в 12-ата минута, но домакините ги шокираха с две попадения за по-малко от две минути на Набил Ел Зар и Оскар Родригес. Това бе втора грешна стъпка на каталунците след равенството 2:2 с Жирона на \"Камп Ноу\" преди няколко дни. \r\nЛеганес записа първа победа за сезона, като със своите 4 точки е точно над изпадащите, заемайки 17-а позиция. Барселона засега остава лидер преди визитата на Реал (Марид) в Севиля.", "date": "2018.09.27", "title": "Футбол: Леганес нанесе първо поражение на Барселона в Примера дивисион"}
{"url": "http://www.focus-news.net/news/2018/09/27/2572001/reuters-dzheremi-korbin-e-zayavil-na-mishel-barnie-che-tvardata-granitsa-s-irlandiya-tryabva-da-bade-izbegnata.html", "text": "Лидерът на британската Лейбъристка партия Джереми Корбин заяви, че е говорил с главния преговарящ за Брекзит на Европейския съюз Мишел Барние, като е изразил позицията, че излизането на Великобритания не трябва да разстройва търговията през границата между Ирландия и Северна Ирландия, предава  Reuters . \r\nКорбин уточни, че не е преговарял с Барние, по време на визитата си в Брюксел, а просто е изложил вижданията на своята партия относно опасностите от Брекзит без споразумение. \r\n„Той (Барние) беше заинтересован от нашите възгледи“, заяви лейбъристкият лидер пред журналисти. \r\nБарние, от своя страна, не изказа мнение относно значението на предложенията за Брекзит на Лейбъристката партия – които предвиждат Великобритания да остане част от митническия съюз с ЕС след Брекзит – като противопоставящи се на тези на консервативния министър-председател Тереза Мей. \r\nВ сряда Джереми Корбин заяви, че партията му ще гласува против споразумение за Брекзит, което е базирано на предложенията на Тереза Мей.  Йонислав Дочев", "date": "2018.09.27", "title": "Reuters: Джереми Корбин е заявил на Мишел Барние, че твърдата граница с Ирландия трябва да бъде избегната"}
{"url": "http://www.focus-news.net/news/2018/09/27/2572008/gazeta-express-kadri-veseli-uveri-che-ideyata-za-razmyana-na-teritorii-ne-se-podkrepya-ot-kosovskite-institutsii.html", "text": "Председателят на парламента на Косово Кадри Весели, по време на посещението си в Скопие, увери своя македонски колега Талат Джафери, че Косово няма териториални претенции към съседите си, предава базираното в Прищина албанско електронно издание  Gazeta Express . \r\nВесели и Джафери обсъдиха актуалните събития в региона, фокусирайки се върху референдума в Македония за промяна на името на страната, който ще бъде проведен на 30 септември. Весели призова гражданите на Македония да гласуват с „Да“ на референдума, заявявайки че това ще открие пътя на страната към Европейския съюз и НАТО. \r\nГоворейки относно диалога между Косово и Сърбия, Весели заяви, че Прищина е готова да навлезе във финалната фаза на диалога с Белград, за да разреши всички неуредени въпроси между двете страни. „Косово, като независима държава, няма териториални претенции към своите съседи. За Косово е много важно функционирането на институциите му в цялата територия на страната. Няма да позволим споразумението със Сърбия да създаде негативен прецедент“, поясни Весели. \r\nТалат Джафери, от своя страна, заяви че и двете страни ще засилят сътрудничеството и приветства усилията, както на Косово, така и на Сърбия в постигането на окончателно споразумение.  Йонислав Дочев", "date": "2018.09.27", "title": "Gazeta Express: Кадри Весели увери, че идеята за размяна на територии не се подкрепя от косовските институции"}
{"url": "http://www.focus-news.net/news/2018/09/27/2571616/afp-iranskiyat-prezident-ne-tarsi-konflikt-sas-sasht-v-blizkiya-iztok.html", "text": "Президентът Хасан Роухани заяви в сряда, че Иран не търси конфликт със Съединените щати в Близкия изток и постави под въпрос защо американските сили остават в региона, предава  AFP . \r\nАдминистрацията на президента Доналд Тръмп се оттегли от ядрената си сделка с Иран, върна санкциите и обеща да намали ролята на шиитската власт в региона, включително в Сирия, Йемен и Ирак. \r\nОбръщайки се към Общото събрание на ООН, Роухани защити иранската военна подкрепа за режима на сирийския президент Башар Асад, който е член на малцинствената секта Алевити, като ключов фактор за разгрома на „Ислямска държава“ в региона. \r\n\"Нашето присъствие в Сирия ще продължи толкова дълго време, колкото сирийското правителство желае нашето присъствие\", заяви Роухани на пресконференция. \r\n\"Ние не желаем да воюваме с американските сили никъде в региона. Не искаме да ги атакуваме, не желаем да увеличаваме напрежението. \r\n\"Но ние призоваваме Съединените щати да се придържат към законите и да уважават националния суверенитет на народите\", каза той. \r\nПравителството на Тръмп има тесни връзки с иранските регионални съперници Саудитска Арабия и Израел и предупреди Техеран, че наблюдава отблизо действията му, пише агенцията. \r\nАмериканският държавен секретар Майк Помпеo, който се обърна към група за натиск във вторник, обеща да действа \"бързо и решително\" за всякакви ирански действия, които вредят на интересите на САЩ в региона. \r\nРоухани попита: \"Когато държавният секретар твърди, че ще бъдем държани отговорни, защо те (САЩ)са отишли в Ирак на първо място?\"  Юлиян Марков", "date": "2018.09.27", "title": "AFP: Иранският президент не търси конфликт със САЩ в Близкия Изток"}
{"url": "http://www.focus-news.net/news/2018/09/27/2571615/3-mlrd-lv-shte-badat-investirani-v-patna-infrastruktura-prez-2019-g-obzor.html", "text": "2019 г. ще бъде ключова за пътното строителство в България. Очаква се да бъдат инвестирани 3 млрд. лв. в пътна инфраструктура. Това стана ясно от думите на министъра на регионалното развитие и благоустройството Петя Аврамова, която взе участие в Осмия дискусионен форум „Строителството през 2019 г. – перспективи и предизвикателства“. Тя заяви, че се очаква строителство да бъде един от моторите на икономическия растеж през 2019 г., защото ще се запазят добрите темпове на развитие в секторите \"Изграждане на жилища\" и \"Инфраструктура\". Аврамова уточни още, че от началото на месеца се работи по нормативни промени за гаранционните срокове за ново строителство и при ремонти на първокласни, второкласни и третокласни пътища. \r\nПо думите ѝ топ приоритет на министерството остава безопасността на пътната инфраструктура. Тя уточни, че в момента Агенция „Пътна инфраструктура“ извършва инвентаризация на магистралите, първокласните, второкласните и третокласните пътища в страната. На базата на обобщен доклад ще бъдат направени анализ и разчет за необходимите средства. Аврамова подчерта, че ще бъдат безкомпромисни към качеството на изпълнение.  \r\nТя очерта големите инфраструктурни проекти на 2019 г., като приоритет на правителството остава АМ “Хемус“. Работи се активно по два нови участъка от магистралата, а до края на годината се  очаква да бъдат обявени обществените поръчки за още две отсечки – от пътен възел „Боаза“ до разклона за Плевен и Ловеч с дължина 52 км и останалите около 85 км до връзката с пътя Русе-Велико Търново. Така в рамките на следващите месеци ще бъдат обявени обществени поръчки за строителството на още 137 км от АМ „Хемус“. Годината ще бъде ключова и за изграждането на АМ „Струма“. Продължава работата по трасето от Кресна до Сандански, което се очаква да е готово до края на строителния сезон, както и на участъка Благоевград - Крупник. Работата край Благоевград е все още спряна заради откритото древно селище край с. Покровник. МРРБ очаква становището на Специализирания експертен съвет за опазване на недвижимото културно наследство и ще се съобрази с него. \r\nНови възможности за бизнес откриват и проектите по Оперативна програма „Региони в растеж“ 2014-2020 г. През 2019 г. по ОПРР ще бъдат в изпълнение над 400 инфраструктурни проекта, включително големите проекти на общините Столична, Пловдив, Варна, Бургас, Русе, Стара Загора и Плевен. Те са за подобряване на градската среда, транспорта и пътната инфраструктура. Ще бъдат обновени 53 училища, детски градини и университети в София, 16 образователни обекта, включително 2 университета, в Пловдив, 20 обекта във Варна, 18 в Бургас, 12 в Русе. В община Враца  ще се модернизират училища и детски градини, както и филиалът на Медицинския университет в София -  „Проф. д-р Иван Митев“.  \r\nВъв ВиК отрасъла със средства по Оперативна програма „Околна среда 2014-2020 г.“ ще се изграждат обекти за над 1 млрд. лв.  \r\nМинистър Аврамова апелира за максимална мобилизация при изпълнение на проектите. „Нека страната ни бъде една голяма строителна площадка, на която, както и досега - под светлината на прожекторите, се строят пътища, тунели и мостове, разкрасяват се градовете ни, модернизират се българските училища. А МРРБ ще бъде не само лоялен партньор на бизнеса, но и безпристрастен коректив“, каза още регионалният министър.  \r\nПредседателят на Управителния съвет на Агенция „Пътна инфраструктура“ инж. Светослав Глосов заяви, че през тази и през 2019 г. основните задачи ще бъдат свързани с продължаване на строителството на автомагистралите „Хемус“ и „Струма“, със стартирането на проектите Калотина - София, Видин - Ботевград, Русе - Велико Търново и довършването на обходния път на Габрово. По думите му успешното внедряване на тол системата за превозните средства над 3,5 тона от 16 август 2019 г. и на електронната винетка за леките автомобили от 1 януари догодина е кауза за целия екип на пътната администрация. С въвеждането на новия финансов модел ще се осигури в пъти по-голям ресурс за модернизиране на инфраструктурата, за нейното поддържане и изграждането на ключови пътни направления. \r\nТой посочи, че в края на август е открита тръжната процедура на най-дългоочаквания и може би най-трудоемък като подготовка и изпълнение проект, свързан със строителството на АМ „Струма” през Кресненското дефиле. Срокът за подаване на офертите за лот 3.2 - платното за София в участъка между Крупник и Кресна, е през ноември. Инж. Глосов изрази надежда в тръжната процедура за избор на изпълнител при изграждането на най-сложния участък от автомагистралата да участват редица български строителни компании. Той съобщи още, че до края на настоящия строителен сезон бъде готова отсечката от Кресна до Сандански и с това АМ „Струма“ ще се удължи с още 24 км. \r\nПред журналисти инж. Глосов коментира, че предстоят локални ремонти в участъка между Чирпан и Стара Загора на АМ „Тракия“, в който от началото на седмицата скоростта на движение заради неравности е ограничена до 90 км/ч. До началото на зимния сезон ще се извършат локални ремонти, а през следващата година ще се направи ремонт на отсечката, въведена в експлоатация през 2007 г. Глосов посочи, че за обновяването ѝ ще са необходими сериозни средства и припомни, че за ремонта на 22 км от АМ „Тракия“ между 134-ти и 156-ти км, завършен преди началото на лятото, са вложени около 40 млн. лв. „За следващите 30 км ще са нужни много повече средства“, подчерта инж. Глосов. \r\nНа форума стана ясно още, че от началото на следващата година цялото възлагане на обществени поръчки ще става по електронен път. Вицепремиерът Томислав Дончев обясни, че се очаква това в началото да създаде известни трудности, но след няколко месеца активна употреба, този подход ще улесни всички. Той призова възложителите, като задават критериите, да гледат в перспектива, като фокусът не е само върху цената, но и върху разходите за експлоатация и поддръжка през годините. По думите на вицепремиера най-малодушният подход е възлагане на най-ниска цена.  \r\nЛюба АЛЕКСИЕВА", "date": "2018.09.27", "title": "3 млрд. лв. ще бъдат инвестирани в пътна инфраструктура през 2019 г. (ОБЗОР)"}
{"url": "http://www.focus-news.net/news/2018/09/27/2571617/vzglyad-do-kakvo-mozhe-da-dovede-blokiraneto-na-ormuzkiya-proliv-ot-iran.html", "text": "До какво може да доведе блокирането на Ормузкия пролив от Иран, пише руският ежедневник  “Взгляд“ . \r\nИран отново заплашва да блокира Ормузкия пролив в отговор на санкциите на САЩ, блокирайки доставките на петрол от страните от Персийския залив. САЩ твърдят, че проливът не принадлежи само на Ислямската република и обещават на \"иранския режим\" да не допуснат подобен сценарий. Какви са истинските заплахи на Техеран и каква е опасността от блокиране на пролива, през който минават до една трета от световните доставки на петрол? \r\nВашингтон реагира остро на заплахите на Техеран  да блокира Ормузкия пролив. Както заяви държавният секретар на САЩ Майк Помпей, този проток не е \"изцяло принадлежащ\" на Иран. Според него Иран изтъква \"морски права в нарушение на международното право\". \r\nВ тази връзка той видял в иранските военни кораби непосредствена заплаха за корабите по международните водни пътища. Помпео увери, че Съединените щати няма да позволят на \"иранския режим\" да блокира пролива. Тези изявления бяха направени на международна конференция за Иран, която съвпадна с Общото събрание на ООН. \r\nОрмузкия пролив, свързващ Персийския залив с Оманския залив и Индийския океан е основен морски път за  износа на петрол и газ от региона в различни страни по света и включително към САЩ.  \r\nИран заплашва от много години да блокира пролива, за да блокира доставките на петрол от Персийския залив,. И така, дори през осемгодишната война с Ирак през 1980-1988 г., Иран многократно обещаваше да блокира пролива, въпреки бойните действия не посмя  да го направи. \r\nПодобни изявления се чуват всеки път, след като Западът започва да говори за петролно ембарго срещу Техеран и други санкции, възпиращи икономическото развитие на Ислямската република. В понеделник президентът на Иран Хасан Роухани в интервю за американския телевизионен канал NBC не изключи, че Иран може да блокира протока, ако Съединените щати продължат политиката на санкции срещу страната му. През юли тази възможност съобщи и  заместник-ръководителя на Гвардейския корпус на стражите на  ислямската (IRGC) \"Saralla\" Исмаил Коусари в отговор на заплахите за ограничаване на \"износа на ирански петрол.\" \r\nСъединените щати са убедени, че заплахите на Иран са в противоречие с международните закони, тъй като проливът е под международна юрисдикция и всяка държава има право да изпрати своите граждански и военни кораби там . Освен това към Иран принадлежи само северната част на пролива, а южната - към Обединените арабски емирства. Същевременно иранският парламент не е ратифицирал Конвенцията на ООН по морско право през 1982 г., въпреки че я  е подписал. И според някои експерти това означава, че няма правни пречки по пътя на Техеран. \r\nСпоред мнението на вестника, въпреки че по-рано Иран  не посмя да изпълни  заканата си да блокира  Ормузкия пролив, те все пак не са толкова неоснователни. Водещ експерт на Националната фондация за енергийна сигурност Игор Юшков посочи, че \"ако спрат износа на ирански петрол, Иран ще загуби всичко.\" \"Цялата икономика и политика на страната се разрушава така или иначе. Под заплахата от унищожаване на държавата Иран наистина може да блокира Ормузкия пролив. Това ще доведе до огромен дефицит на пазара на петрол \", - каза Юшков. \r\nПолитологът, ориенталист Карине Геворгян е сигурна, че Иран не иска да блокира протока, това би бил безполезен ход, но това е реакция на факта, че \"опасен и силен звяр бива притиснат в ъгъла.\" Геворгян подчерта в коментар за вестника, че всеки опит да бъде \"задушен Иран\" може да доведе до факта, че Техеран в много кратък период от време може да минира пролива. \"Това би означавало, че половината от световната търговия на петрол ще бъде блокирана. Заплахата е достатъчно ясна. Иран смята, че \"ако искате да ни удушите до смърт, и ние нямя да ви дадем да се забавлявате.\" Точно така, буквално по хулигански върви разговорът \"- каза събеседничката.  В случай, че проливът бъде блокиран, Иран, обаче, все още ще  е в състояние да захранва с петрол Китай и Индия, допълни експертът. \r\n\"По този преминава 30 на сто от всичкия петрол, което излиза на световния пазар. Ако бъде блокиран, цените ще скочат до невъобразими висоти, \"- обясни Михаил Крутихин- икономически анализатор, кандидат на историческите науки и иранист. \r\n\"Ще се разрази енергийна криза по-лоша от тази през 1973 година. Светът ще се лиши не само на иранския петрол. Петрол няма да се изнася от Кувейт, втечнен природен газ - от Катар, Саудитска Арабия, също не ще бъде в състояние да изнася нефт\", - каза Игор Юшков. \r\nКрутихин нарече нелогично за Съединените щати при тези условия да тласкат към подобни действия Иран, които биха оказали неблагоприятно влияние върху световната икономика. \"Бих се въздържал от санкции срещу Иран и действал по други методи\", каза той. Експертът припомни неотдавнашните военни учения, включващи 200 ирански кораба. Възможно е да се блокира проливът само с няколко кораба, да се минира или да се удари преминаващ танкер. \r\nТрябва обаче да се разбере, че с такива икономически последици от блокирането на Ормузкия пролив от Иран неизбежно ще предизвика политичиески последици и те ще бъдат изключително негативни. Както отбелязва директорът на Центъра за изследване на Близкия изток и Централна Азия Семьон Багдасаров в коментара си за вестника: „Ако хипотетично си представим, че Иран пак предприеме такава стъпка, тогава в региона ще започне \"голяма война\". Страните от Персийския залив, включително Ирак, ще се разбунтуват срещу подобни действия. Само Русия ще спечели, тъй като цената на петрола може да скочи до 180 долара за барел. \r\nЯсно е, че това ще бъде последвано от военни удари  срещу Техеран от страна на Съединените щати, подчертава Юшков на свой ред. \"Всички сунитски държави, както и Израел, ще подкрепят подобни действия\", каза той. Според експерта такава война би означавала края на Иран в модерната му форма. \r\nБагдасаров вярва, че американците ще попречат на опитите на Иран да блокира пролива. На фона на всичко това той е сигурен, че всички подобни изказвания на Техеран по този въпрос могат да се считат за блъф. \"Няма да има война. Иранците няма да се съгласят с това. САЩ имат достатъчно власт в Персийския залив, за да спрат това. Американският флот и иранският флот са несъизмерими неща \", заключи експертът.  Юлиян Марков", "date": "2018.09.27", "title": "„Взгляд“ : До какво може да доведе блокирането на Ормузкия пролив от Иран"}
{"url": "http://www.focus-news.net/news/2018/09/27/2571618/futbol-sevilya-pobedi-real-madrid-s-30-v-kasen-mach-ot-shestiya-krag-na-ispanskata-liga.html", "text": "Футбол: Севиля победи Реал Мадрид с 3:0 в късен мач от шестия кръг на испанската Лига. Два гола реализира Андре Силва в 17-ата и 21-ата минута. В 39-ата минута точен беше Бен Йедер, който оформи крайния резултат още през първото полувреме. Кралският клуб не успя да се възползва от първата загуба на Барселона и остана на второ място, а Севиля се издигна до четвърта позиция.", "date": "2018.09.27", "title": "Футбол: Севиля победи Реал Мадрид с 3:0 в късен мач от шестия кръг на испанската Лига"}
{"url": "http://www.focus-news.net/news/2018/09/27/2572010/zdravniyat-turizam-e-izveden-kato-prioriteten-v-natsionalnata-strategiya-za-ustoychivo-razvitie-na-sektora-za-perioda-2014-2030-g-obzor.html", "text": "Приключи вторият ден от Петия годишен конгрес на Български съюз по балнеология и СПА туризъм. Акцент бе развитието на здравния туризъм. Зам.-министърът на туризма  Ирена Георгиева заяви, че от Министерството са внесли в НС становище по казуса за това държавните болници приоритетно да ползват минерална вода. Тя коментира и темите за ваучерите за здравна превенция като обясни, че трябва да се извърви по-дълъг път. Зам.-министър Георгиева добави, че оттук нататък започва сложната процедура по съгласуване на идеята с Министерството на финансите. Тя обясни още, че в процес на създаване са 12 винено-кулинарни маршрута. Идеята е да се популяризира българската кухня, защото по думите й това е нещо, което привлича туристите. \r\nОт своя страна председателят на Българския съюз по балнеология и СПА туризъм и вицепрезидент на Европейската СПА Асоциация Сийка Кацарова коментира, че Министерството на туризма адекватно защитават правото на конкурентоспособност на всички субекти на пазара. Относно ваучерите за здравна превенция Кацарова поясни, че те вече са успешен модел за увеличаване на притока от вътрешен туризъм в Унгария и Румъния. По думите й вчера е внесено писмо в Министерство на финансите, които в отговор дават метода, по който да се докаже, че има ефект и смисъл от тези ваучери, а следващата стъпка на БСБСПА по тази тема е разговор със синдикатите и работодателските организации.  \r\nКметът на Гоце Делчев Владимир Москов отбеляза, че последните години Министерство на туризма има добра ориентация относно напипване на точни неща, касаещи рекламата. Той допълни още, че Община Гоце Делчев подкрепя всички, които искат да инвестират в региона, защото по думите му без работа и без икономика, всичко отива на кино.  \r\nНачалникът на отдел „Стратегическо планиране и продуктова политика в туризма“ към Министерството на туризма Венелина Червенкова заяви, че България е разделена на 9 туристически района на база специфични характеристики като всеки район има обща и разширена специализация и здравният туризъм присъства в 7 от 9-те района. Червенкова припомни, че тази година е приета актуализирана национална стратегия за устойчиво развитие на туризма за периода 2014-2030 г., а здравният туризъм е изведен като приоритетен вид за сектора. По думите й разработването на балнео, медикъл/СПА и СПА дестинациите в България от страна на Министерство на туризма е част от ясната стратегия за развитието на страната ни като устойчива целогодишна дестинация.   \r\nЦветелин ДИМИТРОВ", "date": "2018.09.27", "title": "Здравният туризъм е изведен като приоритетен в Националната стратегия за устойчиво развитие на сектора за периода 2014-2030 г. (ОБЗОР)"}
{"url": "http://www.focus-news.net/news/2018/09/27/2571619/nezavisimaya-gazeta-kitay-mozhe-da-poluchi-kontrol-varhu-klyuchovo-izraelsko-pristanishte.html", "text": "Китай получава правото да възстанови и да поеме контрола над новия пристанищен терминал в Хайфа. В Израел се питат кой е взел решението да се даде важното пристанище на най-големия стратегически враг на Америка. \r\n\"Няма съмнение, че предложеното споразумение ще има значителни геополитически последствия - каза в разговор с вестника Сет Корпси, който в момента е ръководител на Центъра за ВМС на САЩ във Хъдсъновия  институт във  Вашингтон . \"Ако това се случи, Китай ще заеме важна позиция да подслушва и да наблюдава в пристанището на Хайфа, което е основната база на израелския флот, включително и на подводния флот\". Бившият американски военен представител, който е работил в администрацията на Роналд Рейгън и Джордж Буш старши, обясни, че китайската страна може да придобие възможности да проследява важни израелски комуникации. Всеки кораб, който напуска или излиза от пристанището, ще бъде под капака, казва експертът. \r\n\"Позицията на Китай в пристанището на Хайфа ще дава тон  за решенията на  Съединените щати, които засягат взаимодействието с Израелския  флот, включително посещения на кораби от ВМС на САЩ (става дума за Шести американски флот на САЩ -.\" НГ \") в Хайфа и да се увеличи сътрудничеството между двете страни \", каза Кропси. - Не виждам във възможната аренда на китайската страна на стратегическото пристанище Хайфа опасност за отношенията между Вашингтон и Ерусалим в глобален мащаб. Но Израел зависи силно от морските пътища в търговията, енергията, сигурността и просто стратегически. Израел и САЩ споделят общи интереси в международен ред, чийто статут в Източното Средиземноморие е до голяма степен зависи от страните, които признават и уважават този ред. Китай обаче не е сред тях. \"  Юлиян Марков", "date": "2018.09.27", "title": "\"Независимая газета“: Китай може да получи контрол върху ключово израелско пристанище"}
{"url": "http://www.focus-news.net/news/2018/09/27/2571620/64-godishen-mazh-be-zadarzhan-za-ubiystvoto-na-chetirima-dushi-v-kaspichan-obzor.html", "text": "Четири тела бяха открити в частен имот в Каспичан. Малко след 9.00 часа в сряда 28-годишна жена от село Мадара е потърсила съдействие от служители на участък „Полиция“ – Каспичан, тъй като от два дни нямала връзка с майка си. След подадения от нея сигнал, тя и двама полицейски служители се отправили към дома. При отварянето на входната врата са открити две тела. За случая веднага е уведомен административния ръководител на Окръжна прокуратура. При продължилия оглед на място са установени още двама починали. Жертвите са възрастно семейство на 81 и 70 години, и техните син и дъщеря - на 46 години и на 48 години. В присъствието на съдебен лекар по телата им са открити наранявания, причинени най-вероятно с нож или брадва. Множество процесуално-следствени действия са извършени в присъствието на директора на ОДМВР- Шумен ст. комисар Ялчън Расим, административния ръководител на Окръжна прокуратура - Шумен Маргарита Георгиева и дежурен прокурор. Изяснено е, че между семейството и техен съсед имало роднински спорове. Със съдействието на „Специализираните полицейски сили“ при ОДМВР-Шумен е проникнато в съседен имот, където е задържан 64-годишен мъж. Намерени са следи, съотносими към извършеното престъпление. Работата по образуваното досъдебното производство продължава под надзор на прокурор от окръжната прокуратура.", "date": "2018.09.27", "title": "64-годишен мъж бе задържан за убийството на четирима души в Каспичан (ОБЗОР)"}
{"url": "http://www.focus-news.net/news/2018/09/27/2571622/futbol-livarpul-zagubi-ot-chelsi-v-mach-ot-turnira-karabao-kap-s-12.html", "text": "Футбол: Ливърпул загуби от Челси в мач от турнира „Карабао къп“ с 1:2. За домакините от Ливърпул поведе Стъридж в 58-ата минута, който вкара красив гол със задна ножица. В 79-ата минута Емерсон изравни, а в 85-ата минута Еден Азар реализира победното попадения за гостите от Лондон, които продължават напред. В мачове от същия кръг Арсенал отстрани Брентфорд с 3:1, а Тотнъм победи Уотфорд след изпълнение на дузпи.", "date": "2018.09.27", "title": "Футбол: Ливърпул загуби от Челси в мач от турнира „Карабао къп“ с 1:2"}
{"url": "http://www.focus-news.net/news/2018/09/27/2571621/razrabotvaneto-na-balneo-i-spa-strategiyata-e-osnovna-zadacha-na-ministerstvoto-na-turizma-za-prevrashtaneto-na-balgariya-v-tselogodishna-turisticheska-destinatsiya-obzor.html", "text": "Приключи първата част от Петия годишен конгрес на Български съюз по балнеология и СПА туризъм. Темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм”. \r\nПо време на първата част от събитието беше обсъдена ролята и мястото на България в сектора на туризма. Бяха поставени важни проблеми за бизнеса и беше обсъдено бъдещето на страната ни в ефективното използване на минералната вода и минералните извори.  \r\nСъбитието беше приветствано от председателя на Българския съюз по балнеология и СПА туризъм и lицепрезидент на Европейската СПА Асоциация Сийка Кацарова, която заяви, че трябва да покажем страната ни като лидер на Балканите в сферата на балнео и уелнес туризма. По думите й също така е важно да се даде възможност на българските граждани да избират места за рехабилитация, които са частни.  \r\nНа конференцията присъства и зам.-министърът на туризма Ирена Георгиева, която заяви, че в страната ни има над 600 минерални източника с 1600 извора. По думите й този летен сезон очакваме 5% ръст в туризма спрямо миналата година. Тя допълни още, че заради потенциала на СПА туризма, от Министерство на туризма, с подкрепата на експерти, са разработили 7 балнео и СПА дестинации в страната. Те обхващат 58 населени места, като са поискани становищата по темата на 50 Общини. По думите й разработването на балнео и СПА стратегията е основна задача на МТ за превръщане на България в целогодишна дестинация за туризъм, а преимуществата му за икономиката са свързани с предоставяне на комплексна услуга, привличане на по-платежоспособни гости и откриване на нови работни места. \r\nНа събитието присъства и зам.-министърът на околната среда и водите Красимир Живков. Той заяви, че голямото разнообразие на минералните води дава възможност те да бъдат използвани за различни цели. По думите му политиката на МОСВ е за едно устойчиво управление на минералните води, а рационалното и ефективното им използване е важно. \r\nКметът на Гоце Делчев Владимир Москов благодари на Министерството на туризма и Министерството на околната среда и водите за това, че във всяко отношение обръщат внимание за развитието на региона. Той заяви, че за Община Гоце Делчев туризмът е приоритет. По думите му регионът има добре развита икономика и инфраструктура, което благоприятства за развитието на туризма. Москов допълни още, че с колегите му от съседните Общини трябва да работят още по-активно и да създадат добър туристически продукт, защото региона разполага с уникални възможности. \r\nПрезидентът на Европейската СПА асоциация Тиери Дюбоа заяви, че целта на асоциацията е да убеди Европейската комисия да разглежда туристическия отрасъл като важен за предоставяне на медицински и рехабилитационни услуги.  \r\nЦветелин ДИМИТРОВ", "date": "2018.09.27", "title": "Разработването на балнео и СПА стратегията е основна задача на Министерството на туризма за превръщането на България в целогодишна туристическа дестинация (ОБЗОР)"}
{"url": "http://www.focus-news.net/news/2018/09/27/2572012/alsat-m-makedoniya-partiite-v-makedoniya-s-posledni-poslaniya-predi-referenduma.html", "text": "Партиите в Македония съобщиха последните си послания преди референдума за името в неделя, предава излъчващият на албански език скопски телевизионен канал  „Алсат-М“ . \r\nОпозиционната ВМРО-ДПМНЕ, която не съобщи директно и конкретно своята позиция, призова гражданите да гласуват за запазване на идентичността и след това да продължат по пътя към Европейския съюз. \r\nМеждувременно, послания отправиха и партиите, които подкрепят референдума. Лидерът на Демократичния съюз за интеграция (ДСИ) Али Ахмети, още веднъж призова албанския електорат да използва, както го нарече той, последният шанс за сигурно бъдеще. \r\n„30 септември 2018 година повече няма да се повтори! 30 септември е последният шанс на нашето поколение да гарантираме сигурно бъдеще на нашите деца и поколенията след нас. На 30 септември се определя линията между миналото и бъдещето, между регресът и прогресът, между интеграцията и изолацията, между изтока и запада! 30 септември обединява албанците и македонците, турците и ромите, власите и сърбите, заедно с всички други, за да реализираме общата мечта за евроатлантическа Македония! На 30 септември няма губещи, има само победители“, заяви Ахмети. \r\nСъщият призив отправи и другият албански партньор в правителството. \r\n„Всеки един от вас в неделя, когато се събуди, трябва да знае, че не само неговото бъдеще, но и това на семейството, нацията и държавата му, е в негови ръце. Какво решение ще вземе в този ден, дали ще отиде в избирателната секция и коя алтернатива ще огради на избирателната бюлетина. Едно За на 30 септември е ЗА за нашето бъдеще“, заяви председателят на движението БЕСА Африм Гаши. \r\nЧастта от движението БЕСА, което в опозиция, подчерта че с членството в евроатлантическите структури, ще бъде по-лесно да се изпълнят другите искания на албанците. \r\n„Всички ние, заедно с нашите семейства, с нашите приятели, трябва да излезем на 30 септември и да гласуваме на референдума. Това, което е важно, е да се кажат на всички причините, поради които сме решени да гласуваме За на референдума като албанци, а не като проценти. Трябва да сме сигурни, че от момента, в който албанците влязат в тази структура, те ще могат да формулират своите искания за национални и граждански права“, заяви Билял Касами от опозиционната част на БЕСА. \r\n„Алианс за албанците“ също призова да се гласува със „За“, добавяйки че заслугите за целия процес принадлежат на гражданите и политиците, които са политически съвестни и некорумпирани. \r\n„Алианс за албанците взе политическото решение, че референдумът на 30 септември трябва да бъде масово подкрепен от цялото негово членство, призовавайки албанските гласоподаватели, които не са решили, без двоумение да подкрепят референдума още повече, защото един положителен референдум би открил много политически възможности за цялостно осъществяване на правата на албанците като държавотворен народ в Македония“, заяви Флакрон Беджети от „Алианс за албанците“.  Йонислав Дочев", "date": "2018.09.27", "title": "„Алсат-М“ (Македония): Партиите в Македония с последни послания преди референдума"}
{"url": "http://www.focus-news.net/news/2018/09/27/2571629/400-dka-iglolistna-gora-izgoryaha-pri-pozhar-v-rayona-na-selo-drenkovo-obzor.html", "text": "400 дка иглолистна гора изгоряха при пожар в района на село Дренково. Огнената стихия се разрази във вторник, а сигналът за пожара е подаден малко след 18.00 часа на телефон 112. На място веднага са се отзовали екипи на Регионална дирекция „Пожарна безопасност и защита на населението“ – Благоевград, Югозападно държавно предприятие и доброволци от населеното място, предимно ловци. Поради силния вятър, огънят, първоначално възникнал в сухи треви, бързо се разраства до близката гора. На места пожарът става върхов, засягайки голям брой дървета. Около 20.00 часа на 25 септември дейностите по потушаването на огъня са преустановени, като през цялата нощ на място остават екипи, които да следят пожара и да не допускат усложняване на ситуацията. Въпреки предприетите мерки, пожарът се разраства. Около 06.00 часа в сряда дейностите по овладяването на огъня са подновени. Инж. Дамян Дамянов, директор на Югозападно държавно предприятие съобщи, че към сутрешните часове на деня засегната територия е била приблизително 250 дка. Малко по-късно директорът на Регионална дирекция „Пожарна безопасност и защита на населението“ – Благоевград инж. Георги Пармаков информира, че засегната площ е над 300 дка. До към 09.00 часа на терен работеха около 100 човека, които бяха разположени по целия периметър на пожара. Имаше и доста техника, като от Регионална дирекция „Пожарна безопасност и защита на населението“-Благоевград, така и от Югозападно държавно предприятие, които се включиха в гасенето освен с хора и с шест противопожарни високопроходими автомобили. Около 10.00 часа пожарът бе локализиран, като бяха направени и полоси, чиято цел бе да се ограничи вероятно ново възпламеняване. Теренът на пожара постоянно бе обливан и с вода. Малко преди 12.00 часа стана ясно, че пожарът е потушен. Инж. Георги Пармаков отбеляза, че екипите и техниката ще останат на място да дежурят, тъй като продължава да духа вятър и не е изключено да има вътрешни огнища, които могат да се активизират и гората да се възпламени отново. Към 15.00 часа инж. Дамян Дамянов информира, че е имало 1 – 2 нови възпламенявания, но те бързо са били потушени. \r\nМеждувременно от Югозападно държавно предприятие съобщиха, че общо 37 пожара са възникнали от началото на годината на територията на ЮЗДП. Засегнати са над 1000 декара горски територии, основната част от които са иглолистни култури. Човешката небрежност продължава да е основен фактор за възникване на горските пожари. Опасността от нови запалвания остава изключително висока заради сухото време и високите треви. От ЮЗДП призоваха гражданите за повишено внимание при боравене с огън и напомниха, че е забранено паленето на стърнища и растителни остатъци в земеделски земи на по-малко от 100 метра от границите с горските територии. При констатиране на нарушения се налага глоба до 500 лв., а предвидената имуществена санкция е до 1000 лв. Законът за горите предвижда същото наказание и за нарушителите, които палят огън в горски територии извън определените зони от държавните горски и ловни стопанства. \r\nЛивия НИНОВА", "date": "2018.09.27", "title": "400 дка иглолистна гора изгоряха при пожар в района на село Дренково (ОБЗОР)"}
{"url": "http://www.focus-news.net/news/2018/09/27/2571627/the-independent-otmenyat-150-poleta-na-rayaner-zaradi-stachka-v-petak.html", "text": "Хиляди пътници на „Райънер“, резервирали полет за петък, са изправени пред объркване и несигурност поради координираните стачки в цяла Европа, въпреки че им беше казано, че полетите им ще бъдат \"незасегнати\", пише британският  The Independent . \r\nКабинният екипаж в Испания, Германия, Белгия, Холандия, Португалия и Италия ще се присъедини към стачката на холандските пилоти. \r\nВъв вторник „Райънер“ информира около 25 000 пътници, резервирали места в 150 полета, че заминаването им е било отменено; на тях им бе предложен друг полет или възстановяване на сумата. \r\nАвиокомпанията каза: \"Всички клиенти на „Райънер“, които летят в петък 28-и и все още не са получили имейл или SMS съобщение днес, могат да очакват, че техният полет ще се осъществи по график. \r\n\"Над 90% от 2400 полета и 450 000 клиенти на „Райънер“  в петък няма да бъдат засегнати от тези ненужни стачки\", заявяват от авиокомпанията. \r\nЕкипът за обслужване на клиенти на авиокомпанията също изпрати имейли до около 7 000 пътници, в които пишеше: \"Поради евентуална стачка в петък, 28 септември, предлагаме ви възможност да преместите полета си на алтернативна дата, за да сведете до минимум всякакви смущения, до които може да доведе това. \" \r\nГоворителят на „Райънер“ заяви: \"Очаквахме повече анулирани полети, но екипажите ни потвърдиха, че ще работят повече полети от първоначално планираните, така че сега очакваме само 150 от 2400 полета да бъдат засегнати.\" \r\nПравата на пътниците няма да бъдат засегнати, ако не предприемат никакви действия. Авиокомпаниите, които отменят полетите, са задължени да осигуряват замяна на полети, настаняване и храна.  Юлиян Марков", "date": "2018.09.27", "title": "The Independent: Отменят 150 полета на „Райънер“ заради стачка в петък"}
{"url": "http://www.focus-news.net/news/2018/09/27/2571628/kevr-shte-se-proiznasya-posledna-po-sdelkite-v-energetikata-obzor.html", "text": "Комисията за енергийно и водно регулиране (КЕВР) ще се произнася последна по сделките в енергетиката. Това реши парламентът с приемането на второ четене на промени в Закона за енергетиката. Комисията ще се произнася след наличие на разрешение или одобрение на други държавни органи, компетентни да разглеждат сделките. Промените са допълнение на приетия в средата на годината текст, с който се дават правомощия на КЕВР да се произнася по такива сделки. \r\nСрещу тази поправка възразиха от ДПС, според които при подобни предложения, направени между първо и второ четене извън обсега на предложения от Министерски съвет законопроект, винаги има съмнения за лобизъм. „Няма как да подкрепим закононарушенията, които са още в първия параграф на законопроекта“, коментира народният представител от ДПС Рамадан Алтай. \r\nПредседателят на енергийната комисия в парламента и депутат от ГЕРБ Делян Добрев обясни, че единственото, което прави новата поправка, е да уточни моментът, в който КЕВР се произнася по сделките. „По този начин се внася яснота, а не се променя същността на текста. И това, че КЕВР ще се произнася последна не значи, че ще има решаващ глас“, обясни Добрев. \r\nНародните представители от ПГ на „БСП за България“ също подкрепиха промените. Депутатът от левицата Красимир Янков, обясни, че държавата трябва да покаже сила да защити гражданите. „И този текст от закона е необходим, за да може КЕВР да има възможността да се произнася „За“ или „Против“ смяна на собственост в електроразпределителните дружества“, каза още Янков и посочи като пример сделката за ЧЕЗ. \r\nС останалите изменения в Закона за енергетиката, които бяха приети от парламента, се цели пълно и точно транспониране на изисквания на европейски директиви в националното законодателство. Създава се необходимата правна рамка по отношение на операторите на публично достъпни зарядни точки за зареждане на електрически превозни средства, която липсваше в националното законодателство допреди това. Част от промените са свързани и с учредяването на вещни права и с изграждането на линейни енергийни обекти – газопроводи, електропроводи, нефтопроводи и т.н.  \r\nЧрез новите изменения се отнема съществуващата допреди това възможност операторите на електропреносната и електроразпределителните мрежи да отказват достъп до тях поради влошаване на условията за снабдяване. Въвежда се задължението при отказ от присъединяване на нови потребители, операторите на мрежите да мотивират писмено решението си. Основната цел е да се гарантира по-голяма правна сигурност на ползвателите на енергийни услуги. \r\nЦветилена СИМЕОНОВА", "date": "2018.09.27", "title": "КЕВР ще се произнася последна по сделките в енергетиката (ОБЗОР)"}
{"url": "http://www.focus-news.net/news/2018/09/27/2571630/afp-benyamin-netanyahu-otkaza-uchastie-v-konferentsiya-na-yunesko.html", "text": "Израелският премиер Бенямин Нетаняху отказа участие в конференция на ЮНЕСКО, предава  AFP . \r\nИзраелският премиер Бенямин Нетаняху заяви, че е отхвърлил покана в сряда на конференция на ЮНЕСКО за антисемитизма по време на посещение в Ню Йорк заради \"грубото ѝ (на ЮНЕСКО)пристрастие\" срещу еврейската държава. \r\nИзраел се оттегли от Организацията на обединените нации за образование, наука и култура (ЮНЕСКО) през 2017 г., обвинявайки я в приемането на антиизраелски политики, следвайки оттеглянето на  Съединените щати. \r\n\"Докато приветствам всички усилия за борба с антисемитизма, реших да не участвам в конференцията на Асоциацията за антисемитизъм тази седмица поради постоянното и грубо отношение на организацията срещу Израел\", каза Нетаняху в изявление , публикувано от неговия офис. \r\nПремиерът, който в момента е в Ню Йорк, за да присъства на годишното Общо събрание на ООН, заяви, че ЮНЕСКО \"трябва да направи повече, отколкото да бъде домакин на конференция за антисемитизма, а именно да спре да практикува антисемитизъм\". \r\nМакар да не се обърна директно към отказа на Нетаняху по време на конференцията, ръководителят на ЮНЕСКО каза, че образованието е най-добрият начин за борба с нетолерантността и дискриминацията. \r\n\"Антисемитизмът подкопава основните права като цяло\", каза на конференцията генералният директор на организацията Одри Ажолей. \r\n\"За да се справим с това, трябва да защитаваме основните свободи, да защитаваме еднаквото достойнство на всички човешки същества\".  Юлиян Марков", "date": "2018.09.27", "title": "АFP: Бенямин Нетаняху отказа участие в конференция на ЮНЕСКО"}
{"url": "http://www.focus-news.net/news/2018/09/27/2571634/ministerstvoto-na-zdraveopazvaneto-predlaga-dva-novi-modela-na-zdravno-osiguryavane-obzor.html", "text": "Министерството на здравеопазването за момента предлага два алтернативни модела за развитие на здравеопазването. Това стана ясно по време на Национална кръгла маса, посветена на бъдещето на здравеопазването. Според  министъра на здравеопазването Кирил Ананиев  промяната в здравно-осигурителния модел е належаща. Според него в момента в България има солидарен задължителен осигурителен фонд. Той се изразява със задължителна осигурителна вноска от 8% върху доходите, персонални вноски, съхранявани в неперсонализирани сметки. По думите му държавата заплаща за определени групи от населението, а сумата идва от НЗОК изцяло за сметка на солидарно-осигурителния фонд. Това прави сегашната ни здравна система сравнително лесна за управление. Нейният недостатък е най-вече в нарастването на изразходваните публични средства и ниската удовлетвореност на пациентите от ефекта на лечението. Здравният министър постави двата нови модела на публично обсъждане пред представители на парламентарни и извънпарламентарни политически партии, съсловни, пациентски и научни организации, ресорните комисии към парламента и обществеността. Целта на срещата беше да се отчетат техните плюсовете и минусите, и да избере решение, което ще работи в полза на гражданите. Министър Ананиев посочи  първия вариант  за бъдеща реформа в здравното министерство. Той предвижда НЗОК да финансира лечение на пациентите до 700 лв., а всичко нагоре да се поема от застрахователни фондове. За целта специалистите предлагат въвеждане на задължителна месечна здравна застраховка от 12 лева, която също ще се разпределя на социален принцип като 8-процентната вноска. В тавана от 700 лева пациентите също ще имат съучастие. НЗОК ще покрива 85% от тази стойност, а останалите 15% пациентите ще плащат кеш или чрез допълнително доброволно застраховане. Според Ананиев това ще облекчи пациентите.  Вторият вариант , предложен от здравния министър, предвижда пълна демонополизация на НЗОК. Това е ново законодателство, избор, преценка, стандартизация на самите процеси, гаранции за сигурността на средствата. Според Ананиев демонополизацията на здравния фонд дава възможност за съревнование и конкурентност. Това е философия на промяна, която се нарича заместващо осигуряване - не в един национален фонд, в който се осигуряват всички, а в заместващи - ти да избереш къде. При евентуален фалит на застрахователя НЗОК поема разходите за осигуряване на пациентите. Според Ананиев този модел гарантира по-добро здравеопазване за българските граждани, а не просто оптимизиране и ефективно използване на разходите.  \r\nПо време на Националната кръгла маса в дискусията се включи и  заместник министър-председателят по икономическа и демографска политика Валери Симеонов . Според него основното, което трябва да се постигне в здравния сектор, е да се подобри качеството на здравеопазването и да се повиши удовлетвореността на пациентите. Вицепремиерът припомни, че коалиционното правителство е заложило в програмата си промяна на здравно-осигурителния модел, реформа в здравеопазването и демонополизация на здравната каса. Той каза, че ще продължава да насочва усилия в това да засили и прецизира контрола върху изразходваните средства.  \r\nДаяна ДЮЛГЕРОВА", "date": "2018.09.27", "title": "Министерството на здравеопазването предлага два нови модела на здравно осигуряване (ОБЗОР)"}
{"url": "http://www.focus-news.net/news/2018/09/27/2571633/tass-mariya-zaharova-nareche-podhvarlyane-na-informatsiya-iznesenite-danni-za-samolichnostta-na-ediniya-ot-zapodozrenite-za-otravyaneto-v-solsbari.html", "text": "Говорителят на руското външно министерство Мария Захарова нарича „подхвърляне на информация“  данните за самоличността на лицето, което е заподозряно от Лондон за отравянето на бившия полковник от ГРУ Сергей Скрипал и дъщеря му Юлия в Солсбъри през март тази година, цитирана от  TACC . \r\n\"Новата „информация“ за  Петров и Боширов се представя веднага след речта на Тереза Мей пред  Съветът за сигурност на ООН за оръжията за масово унищожение, в които тя потвърди обвиненията срещу Русия\", - пише Захарова сряда в социалната мрежа „Фейсбук“. \"Няма доказателства - те продължават информационната кампания, чиято основна задача е да отклони вниманието от основния въпрос: какво се случи в Солсбъри?\" \r\nПо-рано вестникът  TheDaily Telegraph назова истинското име на лицето, за което се подозира, че е отровил семейство Скрипал. Според публикацията под името Руслан Боширов е скрит 39-годишният полковник Анатолий Чепига. Според The Daily Telegraph тази информация стана достъпна чрез разследване, проведено съвместно с британската инициативна група Bellingcat.  Юлиян Марков", "date": "2018.09.27", "title": "ТАСС: Мария Захарова нарече „подхвърляне на информация“ изнесените данни за самоличността на единия от заподозрените за отравянето в Солсбъри"}
{"url": "http://www.focus-news.net/news/2018/09/27/2571624/afp-donald-tramp-zayavi-che-priyatelstvoto-mu-sas-si-dzinpin-mozhe-da-e-priklyuchilo.html", "text": "Доналд Тръмп заяви, че „приятелството му със Си Дзинпин може да е приключило“, предава  AFP . \r\nАмериканският президент Доналд Тръмп призна, че приятелството му с китайския му колега Си Дзинпин може да е приключило в сряда, когат той обвини Пекин, че подкопава перспективите му на предстоящите избори. \r\nС нарастващо напрежение между двете страни по редица въпроси, Тръмп заяви, че Китай иска той  да претърпи избирателен неуспех като отмъщение за твърдата му линия в търговския спор с Китай. \r\nСлед като обвини правителството в Пекин, че използва различни тактики, за да попречи на  шансовете му за жизненоважните междинни избори през ноември, той каза, че отношенията му със Си може да са претърпели окончателен негативен обрат. \r\nТръмп е говорил многократно, откакто е встъпил в длъжност за приятелството си със Си Дзинпин, похвали китайския лидер за ролята му в оказването на натиск върху Северна Корея за ядрената ѝ програма. \r\nНо по време на пресконференция в Ню Йорк той попитал как Си може да остане негов приятел, като се има предвид напрежението между двете страни. Тръмп посочи, че предпочита да бъде уважаван, отколкото харесван. \r\n\"Той може и да не е мой приятел вече, но мисля, че той вероятно ме уважава\", каза президентът, подчертавайки, че американската икономика леко посреща влиянието на търговския спор.  Юлиян Марков", "date": "2018.09.27", "title": "AFP:  Доналд Тръмп заяви, че „приятелството му със Си Дзинпин може да е приключило“"}
{"url": "http://www.focus-news.net/news/2018/09/27/2571631/nikolas-maduro-zapadat-tarsi-opravdaniya-za-voenna-namesa-vav-venetsuela.html", "text": "Западът търси оправдания за военна намеса във Венецуела, заяви венецуелският президент Николас Мадуро пред 73-ата сесия на Общото събрание на ООН  в Ню Йорк, цитиран от  TACC . \r\n\"Венецуела е подложена на постоянна агресия в медиитe.  Има опит да се създаде досие, за да оправдае международнa интервенция.  Предприети са стъпки в медиите, за да се създаде хуманитарна криза и да я използват като претекст за ООН да оправдае намесата на коалиция от държави, водени от правителството на САЩ ...\" - това заяви Мадуро в сряда в рамките на общата политическа дискусия на високо равнище на 73-ата сесия на Общото събрание на ООН. \r\nСпоред президента на Венецуела всички разговори за миграционната криза в страната са измислени. \"Изфабрикува се с различни средства миграционна криза, която не издържа никаква критика, тази криза се опитва да отклони вниманието от реалните миграционни кризи в света,\" заяви Мадуро. \r\nПрезидентът на Венецуела също предложи независимо международно разследване на неуспешния опит за убийство върху него на 4 август. \r\n\"Венецуела официално обяви", "date": "2018.09.27", "title": "Николас Мадуро: Западът търси оправдания за военна намеса във Венецуела"}
{"url": "http://www.focus-news.net/news/2018/09/27/2571632/benyamin-netanyahu-svalyaneto-na-il-20-mozheshe-da-ima-po-seriozni-posledstviya.html", "text": "Свалянето на Ил-20 можеше да има по-сериозни последствия, заяви премиерът на Израел Бенямин Нетаняху пред израелското държавно радио, цитирано от  РИА Новости . \r\nИзраелският премиер Бенямин Нетаняху каза, че инцидентът с руския \"Ил-20\", изстрелян над Средиземно море, може да доведе до \"по-сериозни последици\". \r\n\"Катастрофата на руски самолет може да има много по-сериозни последици\", заяви радиостанцията на израелското правителство Кан. Какво точно означават тези думи на Нетаняху, радиото не е уточнило. \r\nПремиерът също така отбеляза, че Израел ще продължи да се противопоставя на засилването на военното присъствие на Иран в Сирия и планира да поддържа диалог с Москва. \r\nСпоред министъра на отбраната на Русия Сергей Шойгу, в рамките на две седмици, като част от мерките за подобряване на сигурността на руските военнослужещи в Сирия, Москва ще осигури на Башар Асад ракетната система С-300.  Юлиян Марков", "date": "2018.09.27", "title": "Бенямин Нетаняху: Свалянето на Ил-20 можеше да има по-сериозни последствия"}
{"url": "http://www.focus-news.net/news/2018/09/27/2571635/pregled-na-osnovnite-temi-v-ruskiya-pechat-agentsiya-fokus.html", "text": "До какво може да доведе блокирането на Ормузкия пролив от Иран, пише руският ежедневник  “Взгляд“ . \r\nИран отново заплашва да блокира Ормузкия пролив в отговор на санкциите на САЩ, блокирайки доставките на петрол от страните от Персийския залив. САЩ твърдят, че проливът не принадлежи само на Ислямската република и обещават на \"иранския режим\" да не допуснат подобен сценарий. Какви са истинските заплахи на Техеран и каква е опасността от блокиране на пролива, през който минават до една трета от световните доставки на петрол? \r\nВашингтон реагира остро на заплахите на Техеран  да блокира Ормузкия пролив. Както заяви държавният секретар на САЩ Майк Помпей, този проток не е \"изцяло принадлежащ\" на Иран. Според него Иран изтъква \"морски права в нарушение на международното право\". \r\nВ тази връзка той видял в иранските военни кораби непосредствена заплаха за корабите по международните водни пътища. Помпео увери, че Съединените щати няма да позволят на \"иранския режим\" да блокира пролива. Тези изявления бяха направени на международна конференция за Иран, която съвпадна с Общото събрание на ООН. \r\nОрмузкия пролив, свързващ Персийския залив с Оманския залив и Индийския океан е основен морски път за  износа на петрол и газ от региона в различни страни по света и включително към САЩ.  \r\nИран заплашва от много години да блокира пролива, за да блокира доставките на петрол от Персийския залив,. И така, дори през осемгодишната война с Ирак през 1980-1988 г., Иран многократно обещаваше да блокира пролива, въпреки бойните действия не посмя  да го направи. \r\nПодобни изявления се чуват всеки път, след като Западът започва да говори за петролно ембарго срещу Техеран и други санкции, възпиращи икономическото развитие на Ислямската република. В понеделник президентът на Иран Хасан Роухани в интервю за американския телевизионен канал NBC не изключи, че Иран може да блокира протока, ако Съединените щати продължат политиката на санкции срещу страната му. През юли тази възможност съобщи и  заместник-ръководителя на Гвардейския корпус на стражите на  ислямската (IRGC) \"Saralla\" Исмаил Коусари в отговор на заплахите за ограничаване на \"износа на ирански петрол.\" \r\nСъединените щати са убедени, че заплахите на Иран са в противоречие с международните закони, тъй като проливът е под международна юрисдикция и всяка държава има право да изпрати своите граждански и военни кораби там . Освен това към Иран принадлежи само северната част на пролива, а южната - към Обединените арабски емирства. Същевременно иранският парламент не е ратифицирал Конвенцията на ООН по морско право през 1982 г., въпреки че я  е подписал. И според някои експерти това означава, че няма правни пречки по пътя на Техеран. \r\nСпоред мнението на вестника, въпреки че по-рано Иран  не посмя да изпълни  заканата си да блокира  Ормузкия пролив, те все пак не са толкова неоснователни. Водещ експерт на Националната фондация за енергийна сигурност Игор Юшков посочи, че \"ако спрат износа на ирански петрол, Иран ще загуби всичко.\" \"Цялата икономика и политика на страната се разрушава така или иначе. Под заплахата от унищожаване на държавата Иран наистина може да блокира Ормузкия пролив. Това ще доведе до огромен дефицит на пазара на петрол \", - каза Юшков. \r\nПолитологът, ориенталист Карине Геворгян е сигурна, че Иран не иска да блокира протока, това би бил безполезен ход, но това е реакция на факта, че \"опасен и силен звяр бива притиснат в ъгъла.\" Геворгян подчерта в коментар за вестника, че всеки опит да бъде \"задушен Иран\" може да доведе до факта, че Техеран в много кратък период от време може да минира пролива. \"Това би означавало, че половината от световната търговия на петрол ще бъде блокирана. Заплахата е достатъчно ясна. Иран смята, че \"ако искате да ни удушите до смърт, и ние нямя да ви дадем да се забавлявате.\" Точно така, буквално по хулигански върви разговорът \"- каза събеседничката.  В случай, че проливът бъде блокиран, Иран, обаче, все още ще  е в състояние да захранва с петрол Китай и Индия, допълни експертът. \r\n\"По този преминава 30 на сто от всичкия петрол, което излиза на световния пазар. Ако бъде блокиран, цените ще скочат до невъобразими висоти, \"- обясни Михаил Крутихин- икономически анализатор, кандидат на историческите науки и иранист. \r\n\"Ще се разрази енергийна криза по-лоша от тази през 1973 година. Светът ще се лиши не само на иранския петрол. Петрол няма да се изнася от Кувейт, втечнен природен газ - от Катар, Саудитска Арабия, също не ще бъде в състояние да изнася нефт\", - каза Игор Юшков. \r\nКрутихин нарече нелогично за Съединените щати при тези условия да тласкат към подобни действия Иран, които биха оказали неблагоприятно влияние върху световната икономика. \"Бих се въздържал от санкции срещу Иран и действал по други методи\", каза той. Експертът припомни неотдавнашните военни учения, включващи 200 ирански кораба. Възможно е да се блокира проливът само с няколко кораба, да се минира или да се удари преминаващ танкер. \r\nТрябва обаче да се разбере, че с такива икономически последици от блокирането на Ормузкия пролив от Иран неизбежно ще предизвика политичиески последици и те ще бъдат изключително негативни. Както отбелязва директорът на Центъра за изследване на Близкия изток и Централна Азия Семьон Багдасаров в коментара си за вестника: „Ако хипотетично си представим, че Иран пак предприеме такава стъпка, тогава в региона ще започне \"голяма война\". Страните от Персийския залив, включително Ирак, ще се разбунтуват срещу подобни действия. Само Русия ще спечели, тъй като цената на петрола може да скочи до 180 долара за барел. \r\nЯсно е, че това ще бъде последвано от военни удари  срещу Техеран от страна на Съединените щати, подчертава Юшков на свой ред. \"Всички сунитски държави, както и Израел, ще подкрепят подобни действия\", каза той. Според експерта такава война би означавала края на Иран в модерната му форма. \r\nБагдасаров вярва, че американците ще попречат на опитите на Иран да блокира пролива. На фона на всичко това той е сигурен, че всички подобни изказвания на Техеран по този въпрос могат да се считат за блъф. \"Няма да има война. Иранците няма да се съгласят с това. САЩ имат достатъчно власт в Персийския залив, за да спрат това. Американският флот и иранският флот са несъизмерими неща \", заключи експертът. \r\n*** Китай получава правото да възстанови и да поеме контрола над новия пристанищен терминал в Хайфа. В Израел се питат кой е взел решението да се даде важното пристанище на най-големия стратегически враг на Америка. \r\n\"Няма съмнение, че предложеното споразумение ще има значителни геополитически последствия - каза в разговор с вестника Сет Корпси, който в момента е ръководител на Центъра за ВМС на САЩ във Хъдсъновия  институт във  Вашингтон . \"Ако това се случи, Китай ще заеме важна позиция да подслушва и да наблюдава в пристанището на Хайфа, което е основната база на израелския флот, включително и на подводния флот\". Бившият американски военен представител, който е работил в администрацията на Роналд Рейгън и Джордж Буш старши, обясни, че китайската страна може да придобие възможности да проследява важни израелски комуникации. Всеки кораб, който напуска или излиза от пристанището, ще бъде под капака, казва експертът. \r\n\"Позицията на Китай в пристанището на Хайфа ще дава тон  за решенията на  Съединените щати, които засягат взаимодействието с Израелския  флот, включително посещения на кораби от ВМС на САЩ (става дума за Шести американски флот на САЩ -.\" НГ \") в Хайфа и да се увеличи сътрудничеството между двете страни \", каза Кропси. - Не виждам във възможната аренда на китайската страна на стратегическото пристанище Хайфа опасност за отношенията между Вашингтон и Ерусалим в глобален мащаб. Но Израел зависи силно от морските пътища в търговията, енергията, сигурността и просто стратегически. Израел и САЩ споделят общи интереси в международен ред, чийто статут в Източното Средиземноморие е до голяма степен зависи от страните, които признават и уважават този ред. Китай обаче не е сред тях. \" \r\n*** Великобритания отказа да сътрудничи с Русия по делото „Скрипал“, пише руският ежедневник  “Московский комсомолец“ . \r\nОфициалният Лондон вярва, че такова сътрудничество може да се превърне в заплаха за суверенитета на страната. \r\nРуските дипломати заявиха, че органите на Обединеното кралство не възнамеряват да предоставят помощ на руската страна в разследването на инцидента с отравянето на бившия полковник на ГРУ Сергей Скрипал и дъщеря му Юлия, които са станали в британската град Солсбъри, 4-ти март 2018. Лондон продължава да настоява, че отговорността за случилото се носи от руските служби за сигурност, и от търсенето на други виновни няма смисъл. \r\nСпоред руското посолство в Лондон, искът на главния прокурор на Руската федерация за правна помощ при разследване на инцидента в Солсбъри, не среща подкрепата на британските власти. \r\n\"Британското вътрешно министерство изпрати официален отказ по искането на главния прокурор на Руската федерация до Руското посолство в Лондон ... основанията за отказ беше точка\" б \"от член 2 от Европейската конвенция за взаимопомощ по наказателноправни въпроси от 1959 г., според които помощта може да бъде отказана, ако замолената страна счита, че изпълнението на молбата би могло да накърни суверенитета, сигурността, обществения ред или други съществени интереси \", - се казва в изявление. \r\n\"Решението да се откаже помощ на руските прокурори е било прието на най-високо политическо ниво ... Със своите действия Лондон отново потвърди, че кампанията разгърната от него около отравянето на Скрипал е предназначена изключително за политически и пропагандни цели и няма нищо общо с търсенето на истината и предаване на извършителите на правосъдието \", допълни руската дипломатическа мисия. \r\n***  В рамките на тристранното сътрудничество Руската федерация, Република Корея и Корейската народно-демократична република преговарят да създадат железопътна и енергийна мрежа, която да свърже Корейския полуостров с Евразия, съобщава  вестник „Известия“ .   \r\nПроектът е обсъждан между 11 и 13 септември на Източния икономически форум във Владивосток. Там премиерът на Южна Корея  Ли Нак-йон е заявил, че „ако се осъществи, той ще допринесе значително за мира и просперитета на цяла Евразия“. Според него обаче, за да се случи това, е необходимо да се реши въпросът със санкциите срещу КНДР.  \r\nНа Междукорейската среща на върха, състояла се през април т. г., Сеул и Пхенян са се договорили да обединят и модернизират железопътните мрежи на двете страни. Присъединяването на Република Корея към Организацията за сътрудничество в железопътния сектор през юни 2018  подготви почвата за напредък в тази област.  \r\nИзвестно е намерението на южнокорейския президент Мун Дже-ин да развива тясно сътрудничество със съседните държави, включително и с Русия, за създаване на „Съвместно дружество на железниците в Източна Азия“.  Отначало в него трябва да се включат шест държави  от региона - Република Корея, КНДР, Русия, Китай, Япония и Монголия, плюс САЩ. Така ще се активира икономическото сътрудничество, търговският обмен и ще се даде шанс  да се изгради обща система за мир и сигурност в Североизточна Азия, информира руският „Известия“", "date": "2018.09.27", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/27/2571636/pregled-na-osnovnite-temi-v-britanskiya-pechat-agentsiya-fokus.html", "text": "Великобритания представи истинската идентичност на един от заподозрените за отравянето в Солсбъри, пише британският ежедневник  The Telegraph . \r\nБританският вестник посочи истинското името на човека, който е заподозрян в отравянето на бившия полковник от ГРУ Сергей Скрипал осъден в Русия за шпионаж в полза на Обединеното кралство, и дъщеря му Юлия в Солсбъри през март тази година. \r\nСпоред публикацията под името Руслан Боширов е скрит 39-годишният полковник Анатолий Чепига. Според The Daily Telegraph тази информация стана достъпна чрез разследване, проведено съвместно с британската инициативна група Bellingcat. \r\n39-годишният, който е служил във войните в Чечня и Украйна, е бил обявен за  Герой на Руската федерация с указ на президента през 2014 г. на церемония, загърната в тайна. \r\nИстинската идентичност на неговия съучастник Александър Петров остава неясна, но \"Телеграф\" установи, че е пътувал под истинското си име и само е променил фамилното си име с псевдоним. \r\nБивш старши руски военен офицер заяви, че високият ранг и опитът на полковник Чепига твърдо предполагат, че \"поръчката е поръчана на най-високо ниво\". \r\nИзточникът твърди, че опит за убийство с по-малко значение би бил извършен от офицер с по-нисък ранг. \r\nСтава ясно, че полковник Чепига се е бил в елитна специална военна единица - Спецназ, под ръководството на ГРУ в продължение на 17 години и работи под прикритие в продължение на поне девет години. \r\nНа него са присъдени повече от 20 награди и медал Герой на Руската федерация, въпреки че, за разлика от повечето други получатели, има малко обществена информация за него. Медалите обикновено се присъждат лично от президента и се предоставят само на много малко заслужили всяка година. \r\nУебсайтът Далеко-източната академия за военно командване, където е учил Чепига, изброява всички възпитаници, получили наградата, с подробно описание на действията, довели до признаването. \r\nВ случая просто се  казва: \"Анатолий Владимирович Чепига бе удостоен с почетното звание\" Герой на Руската федерация \"по нареждане на президента на Руската федерация\". \r\nИмето му се появява и на паметник в чест на възпитаниците на далекоизточното военно командване, които са получили наградата в базата си на границата с Китай. \r\nПрез 2014 г. Русия не е участвала в битки нито в Чечения, нито в Сирия, а неговата единица - номер 74854 на 14-та отделна бригада на специалните сили (Спецназ) - е изобразена на източната граница на Украйна тази година. \r\nУчастието в Украйна ще обясни тайната около наградата му, която също е отбелязана от група ветерани. Групата пише на уебсайта си: \"Можете да станете герой дори и в нашите привидно спокойни времена.\" \r\n\"Анатолий Владимирович Чепига, родом от с. Николаевка и завършил 2001 г. в далекоизточната академия за военно командване, е изпратен в Чечения три пъти и има повече от 20 награди и медали. \r\n\"През декември 2014 г. полковник Чепига бе удостоен с титлата Герой на Руската федерация за провеждане на мироопазваща мисия\". \r\n*** Нападателят на Сергей Скрипал Анатолий Чепига може да е имал и личен мотив да извърши атаката пише британският вестник  The Times . \r\nПолковник Анатолий Чепига е завършил Висшата военна академия за разузнаване, като е служил три пъти активна служба по време на войната в Чечения. \r\nВоенен ветеран с дълга поредица от отличия и медали, той изглежда е бил професионален военен от специални сили, преди да се издигне в редиците на могъщата военна разузнавателна служба на ГРУ. \r\nНеговата кариера всъщност е поразително подобна на тази на Сергей Скрипал, също полковник от ГРУ, когото се смята, че се е опитвал да отрови. И това може да е много важно в продължаващото разследване на опит за убийство. \r\nСергей Скрипал също е бил на активна военна служба, макар и в Афганистан 20 години по-рано. Той също е награждаван ветеран , издигнал  се до полковник. Въпреки това, вместо да остане лоялен към ГРУ, той реши да работи за MI6, като предаде, както се казва, \"целият указател\" на работещите в ГРУ в Европа. Много от тях бяха служили заедно с него в Афганистан или по-късно в Чечения. \r\nНякои разузнавателни анализатори смятат, че личното отмъщение  може също да има значение в опита за отравяне. Както и в много други конфликти, ветераните от афганистанските и чеченските кампании споделят обвързаност и лоялност. \r\nСергей Скрипал е  нарушил тази връзка и така е спечелил  гнева на бившите си другари по оръжие. Ако тази теория е точна, тогава изборът на полковник Чепига като един от опитните убийци следва силна, частично символична логика: изберете лоялен ветеран да извади нелоялен и да ‚накаже“ предателя. \r\nВсъщност кариерата на полковник Чепига е толкова близка до тази на полковник Скрипал, че тук изниква и друга възможност: Чепига може би е познала лично човека, когото е изпратен да убие. \r\n*** Американският президент Доналд Тръмп обвини Китай  в намеса в междинните избори без доказателства, пише британският  The Guardian . \r\nДоналд Тръмп обвини Китай в намеса в американските избори през ноември, като използва председателството си в Съвета за сигурност на ООН, за да изненада своите колеги световни лидери. \r\nПопитан за доказателство, президентът по-късно цитира реклама във вестник в Айова, ключов щат в кампанията за Конгреса, която китайското правителство е платило, лобирайки  срещу търговската политика на САЩ. \r\nАдминистративните чиновници, които също изглежда са били хванати неподготвени, успяха да представят съвсем малко детайли  и вместо това посочиха репресивните действия на китайското правителство за потушаване на вътрешното недоволство. Изненадващото твърдение създаде краткотрайна буря, временно отклоняваща вниманието от сесията на Съвета  за сигурност на ООН , в която се подчерта изолацията на Тръмп в ООН за неговата политика спрямо Иран. \r\nВ началото на срещата в сряда - чиято цел бе да се обсъди разпространението на оръжия за масово унищожение - Тръмп заяви: \"Китай се опитва да се намеси в предстоящите ни избори през 2018 г.\" \r\nАмериканският президент не спомена Русия, която американските разузнавателни агенции твърдят, че сe е намесила в полза на Тръмп по време на президентските избори през 2016 г., и е смятана за основната външна заплаха за междинните избори през ноември 2018 г. \r\nТръмп отдавна е отхвърлил това заключение, а вместо това се е представил като жертва на намеса в изборите, но този път от Пекин. \r\n\"Те не искат аз или ние да спечелим, защото аз съм първият президент, който някога предизвиква Китай по отношение на търговията\", каза Тръмп. \"Ние не искаме те да се намесват в предстоящите ни избори.\" \r\nКитайският външен министър Ван И отхвърли като  \"неоснователни“ обвиненията срещу Пекин. \r\n\"Китай винаги е следвал принципа на ненамеса\", каза Ван И. \"Ние не сме и няма да се намесваме във вътрешните работи на никоя страна. Ние отказваме да приемаме неоправдани обвинения срещу Китай. \" \r\nПопитан за доказателства на пресконференция в сряда вечерта, Тръмп каза: \"Имаме доказателства. Ще се появят . \r\nПритиснат още  от журналистите, Тръмп посочи четиристранична реклама във вестник в Де Мойн, която открито се заплаща от държавния вестник China Daily, който твърди, че търговските политики, основаващи се на митата на Тръмп, биха навредили на фермерите, отглеждащи соя в Айова, затруднявайки износа на продукцията им в Китай. \r\nВ коментара в статията се казва, че земеделските стопани страдат поради \"плода на безумието на президента\". \r\n\"Те имат реклами, които са като статии,\" каза Тръмп, визирайки въпросната статия. \r\n*** Хиляди пътници на „Райънер“, резервирали полет за петък, са изправени пред объркване и несигурност поради координираните стачки в цяла Европа, въпреки че им беше казано, че полетите им ще бъдат \"незасегнати\", пише британският  The Independent . \r\nКабинният екипаж в Испания, Германия, Белгия, Холандия, Португалия и Италия ще се присъедини към стачката на холандските пилоти. \r\nВъв вторник „Райънер“ информира около 25 000 пътници, резервирали места в 150 полета, че заминаването им е било отменено; на тях им бе предложен друг полет или възстановяване на сумата. \r\nАвиокомпанията каза: \"Всички клиенти на „Райънер“, които летят в петък 28-и и все още не са получили имейл или SMS съобщение днес, могат да очакват, че техният полет ще се осъществи по график. \r\n\"Над 90% от 2400 полета и 450 000 клиенти на „Райънер“  в петък няма да бъдат засегнати от тези ненужни стачки\", заявяват от авиокомпанията. \r\nЕкипът за обслужване на клиенти на авиокомпанията също изпрати имейли до около 7 000 пътници, в които пишеше: \"Поради евентуална стачка в петък, 28 септември, предлагаме ви възможност да преместите полета си на алтернативна дата, за да сведете до минимум всякакви смущения, до които може да доведе това. \" \r\nГоворителят на „Райънер“ заяви: \"Очаквахме повече анулирани полети, но екипажите ни потвърдиха, че ще работят повече полети от първоначално планираните, така че сега очакваме само 150 от 2400 полета да бъдат засегнати.\" \r\nПравата на пътниците няма да бъдат засегнати, ако не предприемат никакви действия. Авиокомпаниите, които отменят полетите, са задължени да осигуряват замяна на полети, настаняване и храна.", "date": "2018.09.27", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/27/2571638/pregled-na-mezhdunarodnite-novini-do-6-chasa-agentsiya-fokus.html", "text": "Етническите албанци ще решат изхода от референдума в Македония, съобщава македонската редакция на радио  The Voice of America . \r\nВ кратката си история за независима държава Македония никога преди не е била изправена пред голямо предизвикателство. Страната трябва или да промени името си, или да отхвърли споразумението с Гърция. \r\nМакедонците на 30 септември ще гласуват в необвързващ референдум за промяна на името на страната в Северна Македония. \r\nАко референдумът бъде успешен, ще даде възможност на страната да се присъедини към НАТО, въпреки силната опозиция на Русия. \r\nОколо 25% от македонските граждани са етнически албанци, които изцяло подкрепят македонско-гръцкото споразумение и чиито гласове ще бъдат решаващи за референдума. Крайният резултат от гласуването може да зависи от тях. \r\n*** Южнокорейският президент Мун Джей-ин в неделя призова световните правителства да насърчат Северна Корея да се развива в посока пълно ядрено разоръжаване, като \"реагира положително\" на \"новия избор\" на лидера на Ким Чен-ун, предава  AFP . \r\nОбръщайки се към Общото събрание на ООН, Мун похвали севернокорейския си колега, с когото той проведе три срещи на върха, като заяви, че е променил посоката на политическата ситуация на Корейския полуостров. \r\n\"Северна Корея се оттегли от дългогодишната изолация по собствена инициатива и отново стои пред международната общност\", каза Мун. \r\n\"Сега е редът на международната общност да отговори положително на новият избор и усилия на Северна Корея.\" \r\nМун Джей-ин, който прегърна диалога със Севера, се застъпва за поетапен подход, който би принудил Пхенян да отстрани програмите си за ядрени и балистични ракети в замяна на постепенното облекчаване на санкциите. \r\nТази позиция обаче се оспорва от Съединените щати и Япония, които твърдят, че Северна Корея трябва да  унищожи напълно оръжейните си програми, преди да може да бъде отменена някоя от санкциите. \r\nЮжнокорейският президент твърди, че е време за един жест към Ким. \r\n\"Трябва да уверим председателя Ким, че е взел правилното решение да се ангажира с ядрено разоръжаване“, каза той. \r\n\"Трябва да насърчим Северна Корея да остане на пътя, който води до постоянен и солиден мир\". \r\nАмериканският държавен секретар Майк Помпео по-рано се срещна със своя севернокорейски колега Ри Йон-хо в Ню Йорк и по-късно съобщи, че ще се върне в Пхенян, следващия месец, за да продължи напред с денуклеаризацията. \r\nПомпео също ще се опита да организира втора среща на високо равнище между Тръмп и Ким, чиято среща през юни в Сингапур бе първата среща между лидерите на двете държави. \r\n*** Доналд Тръмп е нарекъл писмото от Ким Чен-ун „забележително“, предава  TACC . \r\nПрезидентът Доналд Тръмп обяви, че е получил от президента на Южна Корея, Мун Джей-ун писмо от севернокорейския лидер Ким Чен-ун, което  е \"просто чудесно\". Американският лидер даде тази характеристика на писмото преди да се срещне с японския премиер Шиндзо Абе пред репортери, които пътуват с президента. \r\nВъв вторник информационна агенция Kyodo съобщи, че Мун Джей-ин по време на среща в Ню Йорк в понеделник с президента Тръмп му предаде послание от севернокорейския лидер Ким Чен-ун. Според японската агенция президентът на Южна Корея е предоставил на Тръмп подробна информация за думите на Ким Чен-ун. Не е предоставена информация за съдържанието на съобщението. \r\nПрезидентът на САЩ във вторник, преди да говори по време на общия дебат на 73-ата сесия на Общото събрание на ООН в Ню Йорк заяви, че подготовката за новата си среща с лидера на Северна Корея Ким Чен-ун вече е в ход, а в момента е постигнат значителен напредък в премахването на ядреното оръжие на Корейския полуостров. В понеделник, Тръмп каза, че новата среща на върха между САЩ и Северна Корея ще се проведе в не много далечно бъдеще, но, както изглежда, вече не в Сингапур. \r\n*** Великобритания представи истинската идентичност на един от заподозрените за отравянето в Солсбъри, пише британският ежедневник  The Telegraph . \r\nБританският вестник посочи истинското името на човека, който е заподозрян в отравянето на бившия полковник от ГРУ Сергей Скрипал осъден в Русия за шпионаж в полза на Обединеното кралство, и дъщеря му Юлия в Солсбъри през март тази година. \r\nСпоред публикацията под името Руслан Боширов е скрит 39-годишният полковник Анатолий Чепига. Според The Daily Telegraph тази информация стана достъпна чрез разследване, проведено съвместно с британската инициативна група Bellingcat. \r\n39-годишният, който е служил във войните в Чечня и Украйна, е бил обявен за  Герой на Руската федерация с указ на президента през 2014 г. на церемония, загърната в тайна. \r\nИстинската идентичност на неговия съучастник Александър Петров остава неясна, но \"Телеграф\" установи, че е пътувал под истинското си име и само е променил фамилното си име с псевдоним. \r\nБивш старши руски военен офицер заяви, че високият ранг и опитът на полковник Чепига твърдо предполагат, че \"поръчката е поръчана на най-високо ниво\". \r\nИзточникът твърди, че опит за убийство с по-малко значение би бил извършен от офицер с по-нисък ранг. \r\nСтава ясно, че полковник Чепига се е бил в елитна специална военна единица - Спецназ, под ръководството на ГРУ в продължение на 17 години и работи под прикритие в продължение на поне девет години. \r\nНа него са присъдени повече от 20 награди и медал Герой на Руската федерация, въпреки че, за разлика от повечето други получатели, има малко обществена информация за него. Медалите обикновено се присъждат лично от президента и се предоставят само на много малко заслужили всяка година. \r\nУебсайтът на Далеко-източната академия за военно командване, където е учил Чепига, изброява всички възпитаници, получили наградата, с подробно описание на действията, довели до признаването. \r\nВ случая просто се  казва: \"Анатолий Владимирович Чепига бе удостоен с почетното звание\" Герой на Руската федерация \"по нареждане на президента на Руската федерация\". \r\nИмето му се появява и на паметник в чест на възпитаниците на далекоизточното военно командване, които са получили наградата в базата си на границата с Китай. \r\nПрез 2014 г. Русия не е участвала в битки нито в Чечения, нито в Сирия, а неговата единица - номер 74854 на 14-та отделна бригада на специалните сили (Спецназ) - е изобразена на източната граница на Украйна тази година. \r\nУчастието в Украйна ще обясни тайната около наградата му, която също е отбелязана от група ветерани. Групата пише на уебсайта си: \"Можете да станете герой дори и в нашите привидно спокойни времена.\" \r\n\"Анатолий Владимирович Чепига, родом от с. Николаевка и завършил 2001 г. в далекоизточната академия за военно командване, е изпратен в Чечения три пъти и има повече от 20 награди и медали. \r\n\"През декември 2014 г. полковник Чепига бе удостоен с титлата Герой на Руската федерация за провеждане на мироопазваща мисия\". \r\n*** САЩ ще наложат санкции на иранските банки през ноември, съобщи заместник-министъра на финансите Маршал Билингслия, който отговаря за финансовото разузнаване и противодействието на финансовия тероризъм, цитиран от  TACC . \r\n\"През ноември, ще внесем в черния списък Централната банка на Иран, както и голям брой ирански банки ...\" - каза Билингслия, говорейки на заседание на една от подкомисиите на комисията по финансовите услуги на Сената. \r\nТой също така заяви, че в момента е налице колапс на иранската национална валута риал. \r\n\"Налице е де факто срив на риала. Той е е загубил над две трети от стойността си през последните няколко месеца, което се дължи на две  конкретни причини. По същество става дума за комбинация от нашите програми за продължаващи санкции, както и огромната корупция и лошото икономическо управление на иранския режим ...\", - заяви Билингслия. \r\n*** Терористичната заплаха за Сирия и Ирак не е отминала, заяви турският външен министър пред 73-ата сесия на Общото събрание на ООН, цитиран от  Anadolu Agency . \r\nТурският външен министър заяви в сряда, че Сирия и Ирак все още са заплашени от терористичните групи „Ислямска държава“ ,“ Ал Кайда“, „Ал-Нусра“, ПКК и Народните отряди за самоотбрана (YPG). \r\nВ обръщение пред Общото събрание на ООН Мевлют Чавушоглу призова международната общност да се обедини, като заяви, че \"никоя страна не може сама да се бори срещу тези заплахи\". Чавушоглу подчерта нова фаза в борбата срещу тероризма. \r\n„В Сирия и Ирак можем да нанесем тежък удар по „Ислямска държава“. Ние вече не говорим за държавната структура с огромни финансови ресурси, но заплахата не е изчезнала\", каза турският външен министър. \r\n\"Ако не намерите устойчиви политически решения в Сирия, терористите ще продължат да използват ситуацията\". \r\nТой добави, че „Ислямска държава“ и други терористични групи са само симптоми на по-голям проблем, чиито причини трябва да бъдат решени. \r\nПозовавайки се на споразумението от 17 септември между Турция и Русия за създаване на демилитаризирана зона в Идлиб, Сирия, Чавушоглу заяви: \"Има още една възможност за политическо решение в Сирия\". \r\n\"Следователно трябва да направим всичко възможно, за да насърчим Обединените нации и специалния представител на Сирия на ООН Де Мистура да създадат конституционен комитет и да насърчат и двете страни -правителството и опозицията да започнат значими преговори за трайно политическо решение ,\" той каза. \r\nТурция и Русия също подписаха меморандум за разбирателство на тази дата, в която се призовава за \"стабилизиране\" на зоната на де-ескалация в Идлиб, в която актовете на агресия са изрично забранени. \r\nСпоред пакта опозиционните групи в Идлиб ще останат в районите, където вече са налице, докато Русия и Турция ще извършат съвместни патрули в района, за да предотвратят подновяване на сраженията. \r\nТой също предупреди, че няма да сътрудничи на други терористични групи, докато се бори с „Ислямска държава“ - позовавайки се на поддръжката на САЩ за ПКК и YPG - казвайки: \"В противен случай ще стигнем до по-нататъшна нестабилност в Сирия или другаде\". \r\nСпоменавайки трансграничните операции на Турция за борба с тероризма в сирийските райони на Азаз, Джарабулус и Африн в Сирия, той каза, че тези операции не са само военни. \r\n\"Ние също така имахме за цел да премахнем ужасните хуманитарни условия и да се заемем с вакуума на управление, които дават възможност на терористичните групи да действат\", добави той. \r\nОперацията \"Щитът на Ефрат\", която започна през август 2016 г. и приключи през март 2017 г., имаше за цел да премахне терористичната заплаха по турската граница с помощта на свободната сирийска армия, подкрепена от турска артилерия и въздушна защита. \r\nНа 20 януари Турция стартира операция „Маслинова клонка“, за да премахне терористите YPG / ПКК и „Ислямска държава“ от региона на Северна Сирия в Африн. На 18 март турските войски и членове на свободната сирийска армия освободиха град Африн. \r\nПрез юни турските и американските сили започнаха да патрулират в сирийския град Манбидж в съответствие със сделка, насочена към оттеглянето на свързаната с ПКК терористична група YPG от северния град на Сирия, за да се стабилизира региона. \r\nСпоред Чавушоглу подобреното сътрудничество, споделянето на информация с партньорите и блоковете за анализ на кризи, установени на ключови места в Турция, помогнаха да се наруши способността на чуждестранните терористи да се движат свободно. \r\nТой също така подчерта, че усилията на Турция са допринесли за регионалната сигурност и безопасността на хората извън нейните граници. \r\n*** Президентът Хасан Роухани заяви в сряда, че Иран не търси конфликт със Съединените щати в Близкия изток и постави под въпрос защо американските сили остават в региона, предава  AFP . \r\nАдминистрацията на президента Доналд Тръмп се оттегли от ядрената си сделка с Иран, върна санкциите и обеща да намали ролята на шиитската власт в региона, включително в Сирия, Йемен и Ирак. \r\nОбръщайки се към Общото събрание на ООН, Роухани защити иранската военна подкрепа за режима на сирийския президент Башар Асад, който е член на малцинствената секта Алевити, като ключов фактор за разгрома на „Ислямска държава“ в региона. \r\n\"Нашето присъствие в Сирия ще продължи толкова дълго време, колкото сирийското правителство желае нашето присъствие\", заяви Роухани на пресконференция. \r\n\"Ние не желаем да воюваме с американските сили никъде в региона. Не искаме да ги атакуваме, не желаем да увеличаваме напрежението. \r\n\"Но ние призоваваме Съединените щати да се придържат към законите и да уважават националния суверенитет на народите\", каза той. \r\nПравителството на Тръмп има тесни връзки с иранските регионални съперници Саудитска Арабия и Израел и предупреди Техеран, че наблюдава отблизо действията му, пише агенцията. \r\nАмериканският държавен секретар Майк Помпеo, който се обърна към група за натиск във вторник, обеща да действа \"бързо и решително\" за всякакви ирански действия, които вредят на интересите на САЩ в региона. \r\nРоухани попита: \"Когато държавният секретар твърди, че ще бъдем държани отговорни, защо те (САЩ)са отишли в Ирак на първо място?\" \r\n*** Западът търси оправдания за военна намеса във Венецуела, заяви венецуелският президент Николас Мадуро пред 73-ата сесия на Общото събрание на ООН  в Ню Йорк, цитиран от  TACC . \r\n\"Венецуела е подложена на постоянна агресия в медиитe.  Има опит да се създаде досие, за да оправдае международнa интервенция.  Предприети са стъпки в медиите, за да се създаде хуманитарна криза и да я използват като претекст за ООН да оправдае намесата на коалиция от държави, водени от правителството на САЩ ...\" - това заяви Мадуро в сряда в рамките на общата политическа дискусия на високо равнище на 73-ата сесия на Общото събрание на ООН. \r\nСпоред президента на Венецуела всички разговори за миграционната криза в страната са измислени. \"Изфабрикува се с различни средства миграционна криза, която не издържа никаква критика, тази криза се опитва да отклони вниманието от реалните миграционни кризи в света,\" заяви Мадуро. \r\nПрезидентът на Венецуела също предложи независимо международно разследване на неуспешния опит за убийство върху него на 4 август. \r\n\"Венецуела официално обяви", "date": "2018.09.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/27/2571637/afp-sasht-i-yaponiya-shte-pregovaryat-za-da-izbegnat-targovska-voyna.html", "text": "Япония се съгласи в сряда да договори пакт за търговия със Съединените щати, облекчавайки опасенията, че президентът Доналд Тръмп ще предприеме срещу дългогодишният американски съюзник поредната тарифна атака, предава  AFP . \r\nЯпонският премиер Шиндзо Абе и американският президент Доналд Тръмп, които се срещнаха в края на годишната сесия на Общото събрание на ООН, заявиха, че ще започнат търговски преговори за стоки с цел постигане на по-свободна търговия. \r\nВ съвместно изявление Тръмп и Абе обещаха \"да се въздържат от предприемането на мерки срещу духа на разбирателството\", докато продължават преговорите. \r\nАбе, който се обърна към репортери след това, заяви, че Япония разбира, че споразумението означава, че Съединените щати няма да предприемат никакви действия по така наречената Секция 232 - американска правна клауза, на която Тръмп е станала любител, която позволява на Вашингтон да ограничи вноса поради опасения над националната сигурност. \r\n\"Не трябва да връщаме стрелките на часовника назад\", каза Абе, като призова вместо това двете страни да \"съживят взаимната ни търговия и инвестиции\".  Юлиян Марков", "date": "2018.09.27", "title": "AFP: САЩ и Япония ще преговарят, за да избегнат търговска война"}
{"url": "http://www.focus-news.net/news/2018/09/27/2571623/moskovskiy-komsomolets-velikobritaniya-otkaza-da-satrudnichi-s-rusiya-po-deloto-skripal.html", "text": "Великобритания отказа да сътрудничи с Русия по делото „Скрипал“, пише руският ежедневник  “Московский комсомолец“ . \r\nОфициалният Лондон вярва, че такова сътрудничество може да се превърне в заплаха за суверенитета на страната. \r\nРуските дипломати заявиха, че органите на Обединеното кралство не възнамеряват да предоставят помощ на руската страна в разследването на инцидента с отравянето на бившия полковник на ГРУ Сергей Скрипал и дъщеря му Юлия, които са станали в британската град Солсбъри, 4-ти март 2018. Лондон продължава да настоява, че отговорността за случилото се носи от руските служби за сигурност, и от търсенето на други виновни няма смисъл. \r\nСпоред руското посолство в Лондон, искът на главния прокурор на Руската федерация за правна помощ при разследване на инцидента в Солсбъри, не среща подкрепата на британските власти. \r\n\"Британското вътрешно министерство изпрати официален отказ по искането на главния прокурор на Руската федерация до Руското посолство в Лондон ... основанията за отказ беше точка\" б \"от член 2 от Европейската конвенция за взаимопомощ по наказателноправни въпроси от 1959 г., според които помощта може да бъде отказана, ако замолената страна счита, че изпълнението на молбата би могло да накърни суверенитета, сигурността, обществения ред или други съществени интереси \", - се казва в изявление. \r\n\"Решението да се откаже помощ на руските прокурори е било прието на най-високо политическо ниво ... Със своите действия Лондон отново потвърди, че кампанията разгърната от него около отравянето на Скрипал е предназначена изключително за политически и пропагандни цели и няма нищо общо с търсенето на истината и предаване на извършителите на правосъдието \", допълни руската дипломатическа мисия.  Юлиян Марков", "date": "2018.09.27", "title": "„Московский Комсомолец“: Великобритания отказа да сътрудничи с Русия по делото „Скрипал“"}
{"url": "http://www.focus-news.net/news/2018/09/27/2571640/nova-instalatsiya-za-retsiklirane-na-otpadatsi-v-stolitsata-shte-otdelya-aluminiya-mehanichno-obzor.html", "text": "„Екопак България“ АД представи новата инсталация за сортиране на пластмаса и хартия, която ще отделя алуминия механично. Тя се намира до гара Искър. Според изпълнителния директор на организацията Тодор Бургуджиев инвестицията възлиза на 1,4 млн. лв. Съоръжението ще може да отделя RDF, но отпадъкът няма да се изгаря в столицата, а в циментови заводи, където при температура от 2000 градуса по Целзий не се получават замърсявания.  \r\n„Екопак България“ показа и новия образователен център, който е пригоден за деца над 14-годишна възраст. В него ще се прожектират игри и ще се придобиват нови знания. Инициативата е направена за всички столични училища, съвсем безплатно. Според Бургуждиев за организацията е изключително важно не само да изпълнява целите си, но и да бъде партньор в мисията за опазване на околната среда. На събитието присъства й  кметът на София Йорданка Фандъкова . Тя отбеляза, че разделното събиране на отпадъци е важна част от кръговата икономика и в тази връзка Столична община предприема нова процедура, която се подготвя за сключване на договори за разделно събиране с организациите. В нея се залага за увеличаване на броя на контейнерите за разделно събиране на отпадъци. Фандъкова каза, че в момента на територията на общината има близо 12 хил. контейнера. Освен увеличаването на броя на местата, където гражданите ще могат да изхвърлят отпадъците си, общината работи и за изграждане на инсталации за преработка на отпадъците. По думите на Фандъкова това ще доведе до отделяне на максимално количество отпадъци, които да се преработят и за депониране да остане по-малък процент. Кметът на София каза, че към момента София депонира само 16 % от отпадъците на града. По думите й съвсем възможно е да се намалят още цифрите, ако се заложи в навиците на хората, както и в образованието, защото децата трябва да бъдат научени, че отпадъците са ценен ресурс. При представянето на новата инсталация присъства и  министърът на околната среда и водите Нено Димов . Той обясни пред журналисти, че с всяка изминала година се рециклират все повече опаковки, но преработването на пластмаса остава най-сериозният проблем.  Според него суровини като металите и алуминия са доста атрактивни, така че при тях не се очаква влошаване на обстановката, но те трябва да се пренебрегват и останалите отпадъци. Нено Димов изтъкна, че за момента се водят разговори за пилотни проекти за рециклиране, които да се развият през следващия програмен период. По думите му все още не е обсъден и избран методът, по който това ще се случва, защото това трябва да се реши от всички заинтересовани страни. Според министър Димов ефективният начин за справяне с отпадъците е свързан с приемането и възпитанието в нов начин на мислене. Той каза, че трябва да използваме отпадъците като ценни суровини и това е гаранцията за отхвърляне на проблема.  \r\nДаяна ДЮЛГЕРОВА", "date": "2018.09.27", "title": "Нова инсталация за рециклиране на отпадъци в столицата ще отделя алуминия механично (ОБЗОР)"}
{"url": "http://www.focus-news.net/news/2018/09/27/2571639/makfaks-aleksandar-vuchich-shte-se-ottegli-ot-predsedatelskiya-post-na-svoyata-partiya-dogodina.html", "text": "Александър Вучич обяви предстоящото си оттегляне от лидерската си позиция в своята партия догодина, предава  Макфакс . \r\nАлександър Вучич по време на  закрита част от заседанието на Сръбската прогресивна партия (СПП) съобщил оттегляне от върха на партията, добавяйки, че следващата година ще отстъпи мястото на млади кадри, предават сръбските медии. \r\nНа заседанието е обсъждан косовския въпрос, като Вучич е заявил, че преговорите с Прищина са в задънена улица, но че има нови моменти, които „опипват почвата“. \r\nВучич, обръщайки се към членовете на Главния комитет на откритата част от сесията, е заявил, че неговата политика Сърбия да запази колкото  може повече от Косово и Метохия очевидно не е спечелила в Сърбия, но и че ще продължи да се бори.  Юлиян Марков", "date": "2018.09.27", "title": "Макфакс: Александър Вучич ще се оттегли от председателския пост на своята партия догодина"}
{"url": "http://www.focus-news.net/news/2018/09/27/2571625/the-times-napadatelyat-na-sergey-skripal-mozhe-da-e-imal-i-lichen-motiv.html", "text": "Нападателят на Сергей Скрипал Анатолий Чепига може да е имал и личен мотив да извърши атаката пише британският вестник  The Times . \r\nПолковник Анатолий Чепига е завършил Висшата военна академия за разузнаване, като е служил три пъти активна служба по време на войната в Чечения. \r\nВоенен ветеран с дълга поредица от отличия и медали, той изглежда е бил професионален военен от специални сили, преди да се издигне в редиците на могъщата военна разузнавателна служба на ГРУ. \r\nНеговата кариера всъщност е поразително подобна на тази на Сергей Скрипал, също полковник от ГРУ, когото се смята, че се е опитвал да отрови. И това може да е много важно в продължаващото разследване на опит за убийство. \r\nСергей Скрипал също е бил на активна военна служба, макар и в Афганистан 20 години по-рано. Той също е награждаван ветеран , издигнал  се до полковник. Въпреки това, вместо да остане лоялен към ГРУ, той реши да работи за MI6, като предаде, както се казва, \"целият указател\" на работещите в ГРУ в Европа. Много от тях бяха служили заедно с него в Афганистан или по-късно в Чечения. \r\nНякои разузнавателни анализатори смятат, че личното отмъщение  може също да има значение в опита за отравяне. Както и в много други конфликти, ветераните от афганистанските и чеченските кампании споделят обвързаност и лоялност. \r\nСергей Скрипал е  нарушил тази връзка и така е спечелил  гнева на бившите си другари по оръжие. Ако тази теория е точна, тогава изборът на полковник Чепига като един от опитните убийци следва силна, частично символична логика: изберете лоялен ветеран да извади нелоялен и да ‚накаже“ предателя. \r\nВсъщност кариерата на полковник Чепига е толкова близка до тази на полковник Скрипал, че тук изниква и друга възможност: Чепига може би е познала лично човека, когото е изпратен да убие.  Юлиян Марков", "date": "2018.09.27", "title": "Тhe Times: Нападателят на Сергей Скрипал може да е имал и личен мотив"}
{"url": "http://www.focus-news.net/news/2018/09/27/2571642/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонска и българо-гръцката граница трафикът е нормален на всички гранични контролно-пропускателни пунктове.", "date": "2018.09.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/09/27/2571643/ria-novosti-mvf-e-postavil-chetiri-usloviya-na-ukrayna-za-poluchavane-na-nov-kredit.html", "text": "МВФ е поставил четири условия на Украйна за получаване на нов кредит, съобщава украинският вестник  “Економическая Правда“ , цитиран от  РИА Новости . \r\nСпоред публикацията това са по-нататъшно увеличение на цените на природния газ с 23%, антикорупционната реформа, приемането на балансиран бюджет и реорганизацията на държавната фискална служба \r\nКакто отбелязва вестникът, поради невъзможността да се изпълнят изискванията на настоящата програма на МВФ, Украйна е принудена да преговаря с фонда за заем в готовност от пет до шест милиарда долара за период от 12-15 месеца. \r\nВ същото време вестникът съобщава, че преговорите с МВФ ще се провеждат в контекста на ниското ниво на доверие в Украйна от кредитната организация, така че вероятно Киев ще трябва да изпълни своите задължения преди да получи транша. \r\nЧетиригодишна програма за подпомагане от страна на МВФ, използваща механизма за засилено финансиране (ЕФР), предвижда отпускането на Украйна на стойност 17,5 млрд. долара. През март 2015 г. първият транш от 5 милиарда долара бе прехвърлен, през август същата година - вторият транш от 1,7 милиарда долара. През 2016 г. и 2017 г. Украйна получи по един транш от един милиард долара. \r\nВластите на Украйна очакваха да получат петия транш преди края на 2017 г., но досега не са получени средства.  Юлиян Марков", "date": "2018.09.27", "title": "РИА Новости: МВФ е поставил четири условия на Украйна за получаване на нов кредит"}
{"url": "http://www.focus-news.net/news/2018/09/27/2571644/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес минималните температури ще са предимно между 0° и 5°, по-високи по морския бряг и югоизточните райони, където ще продължи да духа до умерен север-североизточен вятър. Ще е предимно слънчево. Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16° и 21°, в София – около 17°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтно-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nДвижението по АМ „Тракия“ от км 168+000 до км 208+000, се осъществява с повишено внимание поради констатирани неравности на пътната настилка. Скоростта на движение се ограничава до 90 км/ч.  \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nДвижението по АМ \"Хемус\" в посока София от км 0+370 до км 0+480 се осъществява с повишено внимание поради ремонтни дейности по две от активните ленти. Скоростта на движение се ограничава до 50 км/ч., което е обозначено със знак В26 поставен при км 0+880. Срок 29.09.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 381+600 /п.в. Млада Гвардия/ до км 86+000 /п.в. Ветрино/ посока Варна се осъществява с повишено внимание поради частични ремонтни дейности на асфалтовата настилка. Движение в свободната лента съобразно създадената ВОБД. Срок до 27.09.2018 г. \r\nАМ „Струма“: няма ограничения. \r\nАМ „Марица“: \r\nОбласт Хасково: \r\nДвижението по АМ „Марица“ в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително – монтажни работи за изграждане на пътни връзки към търговски крайпътен комплекс. Затворена за движение е  външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nВъвежда се реверсивно движение по АМ „Люлин“ от км 9+400 до км 10+560 – обособява се една лента в посока Перник и две ленти в посока София. Скоростта на движение е ограничена до 50 км/ч. Срок от 14:00 до 20:00 часа на 24.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n\tОбласт Благоевград: \r\n\tДвижението по път I-1 /E-79/ Благоевград – Кресна в участъка от изхода от гр. Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 28.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5  Ягода – Стара Загора от км 215+750 до км 217+150 се осъществява  с повишено внимание поради полагане на хоризонтална маркировка в двете посоки. Движението на МПС се регулира с пътни знаци. Срок до 29.09.2018 г. \r\nВременно движението по надлез на път I-5 Стара Загора - с. Змейово е ограничено поради извършване на ремонтни дейности за обект ,, Механизирано подновяване на железопътен път в междугарието с.Змейово – гр. Стара Загора. Движението се пренасочва през гр. Стара Загора  към път III-6602 Ст.Загора - Старозагорски минерални бани от км 4+260 до разклон с път III-5008 през с. Пряпорец и с. Борилово в двете осоки. На надлез на път I-5 при км 218+900 за с.Змейово и с.Борилово движението ще продължи отново по път I-5 посока Казанлък и обратно. На надлез ,, Зора'' в гр.Стара Загора при пресичането на път I-5 при км 230+200 и път II-66 при км 58+700 се отбива движението идващо от Димитровград, товарните автомобили се насочват по път II-66 към път  II-55 Стара Загора – Нова Загора – Гурково и обратно. Движението се регулира от сигналисти и от органите на пътна полиция. Срок в часовия диапазон от 08:00 ч до 17:30 ч на 27.09.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 01.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-208: Движението по път III-208 Провадия – Айтос от км 0+000 /Ветрино/ до км 51+6000 /с. Аспарухово/ се осъществява с повишено внимание поради полагане на хоризонтална  маркировка. Движението се осъществява съобразно създадената ВОБД. Срок до 27.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 28.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци. Обходни маршрути: За автомобили с маса под 12 т. - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно; За автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г.; \r\nДвижението по път II-18 /Софийски околовръстен път/ Младост – Люлин  от км 45+080 до км 45+450 се осъществява в една лента поради ремонтни дейности в активната лента на платното посока Люлин. Движението се извършва в изпреварващата лента. Срок 28.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок на действие до 28.09.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.27", "title": "Актуална пътна обстановка"}
{"url": "http://www.focus-news.net/news/2018/09/27/2571646/predstoyashti-mezhdunarodni-sabitiya-za-27-septemvri-agentsiya-fokus.html", "text": "Президентът на Турция Реджеп Тайип Ердоган ще пристигне в Берлин за официална тридневна визита в Германия. \r\n***  Трети ден от Общото събрание на ООН, като лидерите на Израел и Палестинската автономия ще изнесат реч. \r\n***  Държавният секретар на САЩ Майк Помпео ще председателства заседание на Съвета за сигурност на ООН, посветено на Северна Корея. \r\n***  В полунощ приключва кампанията за референдума в Македония. \r\n***  Започва мониторинг процеса в Македония. \r\n***  Съветът на ООН по правата на човека ще гласува дали да удължи разследването за военни престъпления в Йемен. \r\n***  Директорът на Европейската централна банка Марио Драги ще говори на конференция, организирана от Европейския борд за системен риск. \r\n***  Министърът на вътрешните работи на Италия Матео Салвини ще посети Тунис. \r\n***  Италия ще публикува части от бюджета си за 2019 година. \r\n***  Канцлерът на Германия Ангела Меркел ще изнесе реч пред „Фондация Конрад Аденауер“ озаглавена „Германия: Следващата глава“. \r\n***", "date": "2018.09.27", "title": "Предстоящи международни събития за 27 септември (Агенция \"Фокус\")"}
{"url": "http://www.focus-news.net/news/2018/09/27/2571645/predstoyashti-sabitiya-v-stranata-za-27-septemvri-agentsiya-fokus.html", "text": "***   \r\nОт 9.00 часа ще се проведе заседание на Народното събрание.  \r\n***   \r\nОт 13.00 часа в зала „Сердика“ на „София Хотел Балкан“, Министерство на околната среда и водите (МОСВ) и Световната банка ще представят проект на Национална програма за подобряване качеството на атмосферния въздух (2018-2024 г.). В събитието се очаква да участват заместник министър-председателят Валери Симеонов, министърът на околната среда и водите Нено Димов, постоянният представител на Световната банка Фабрицио Дзарконе, представители на държавните институции, местната власт и неправителствения сектор.   \r\n***   \r\nОт 14.00 часа в Министерския съвет ще се проведе заключителна пресконференция по проект „Разработване и внедряване на Система за мониторинг, оценка и контрол за изпълнение на Националната стратегия на Република България за интегриране на ромите 2012-2020“. \r\n***   \r\nОт 11.00 часа в конферентната зала на комплекс „Пирин голф клуб“ министърът на регионалното развитие и благоустройството Петя Аврамова ще открие работна среща за оперирането на тол системите при ползването на пътната мрежа.  \r\n***   \r\nОт 09.00 часа IХ състав на Специализирания наказателен съд ще гледа делото срещу Маньо С. и Данаил И. \r\n***   \r\nОт 9.00 часа в Sofia Event Center ще се проведе информация за 17-ото издание на международна конференция InfoSec & Data Storage, което тази година ще премине под мотото “Информационната сигурност - споделена отговорност”. \r\n***   \r\nОт 9.30 часа във Витоша парк хотел ще се проведе заключителната конференция, на която ще бъдат представени резултатите от  Специфична цел 3 „Изпиране на пари“, на проект „Повишаване интегритета и мотивацията на прокурорите. Наказателното преследване в контекста на новите предизвикателства, свързани с организираната престъпност“, реализиран по Тематичен фонд „Сигурност“ на Българо - швейцарската програма за сътрудничество. \r\n***   \r\nОт 10.00 часа ще се проведе сесия на Столичния общински съвет.  \r\n***   \r\nОт 10.00 часа ІІІ състав на Специализирания наказателен съд ще гледа делото срещу Мелиад Ф. и Хасан Х. за тероризъм.  \r\n***   \r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене на организирана престъпна група.  \r\n***   \r\nОт 10.30 часа на бул. „Витоша“ №18 (вход от към ул. Кърниградска) ще се проведе пресконференция на Демократична България за официалното представяне на Обществен договор за отбранителната политика на България за периода 2019-2030. \r\n***   \r\nОт 10.30 часа в сградата на МВР на ул. „Никола Габровски” 30 ще се състои празничната церемония по отбелязването на десетата годишнина от старта на Единния европейски номер за спешни повиквания 112. \r\n***   \r\nОт 10.30 часа в Генератор (бул. „Черни Връх“ 47) на специалната закуска за журналисти с 3Д принтирани паланчинки ще бъде дадена информация за първата Балканска конференция, посветeна на 3Д технологиите и дигиталното производство и приложение, организирана от B2N. \r\n***   \r\nОт 11.00 часа в централата на АБВ ще се проведе пресконференция, на която ще бъдат обсъдени външната политика и дипломатическа служба на България, вкл. посланически назначения, както и натрупващите се проблеми в енергетиката. Участие ще вземат председателят на ПП АБВ Румен Петков и Пламена Заячка, председател на АБВ – Младежи. \r\n***   \r\nОт 11.00 часа XIII състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група.  \r\n***   \r\nОт 11.00 часа IX състав на Специализирания наказателен съд ще гледа делото срещу Михаил Ст., чл. 108 НК.  \r\n***   \r\nОт 11.00 часа на ул. „Ангел Кънчев“ 27 ще бъде отбеляза Световния месец на злокачествените заболявания на кръвта с представянето на първия у нас художествен проект, посветен на пациентите с онкохематологични заболявания. \r\n***   \r\nОт 12.30 часа в Литературен клуб „Перото“ ще се проведе специално събитие под надслов „Талант по наследство и някои други неща“. \r\n***   \r\nОт 13.00 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей П., чл.116 НК). \r\n***   \r\nОт 13.00 часа VI състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Георги Сл., Георги С. и Георги М., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Димитър Д., румен Д. и др., обвинени за организиране и ръководене на организирана престъпна група. \r\n***   \r\nОт 14.00 часа VII състав на Специализирания наказателен съд ще гледа делото срещу Лазгин Х., Ивайло Д. и Али Х., обвинени за организиране и ръководене на организирана престъпна група. \r\n***   \r\nОт 16.30 часа VII състав на Специализирания наказателен съд ще гледа делото срещу Мирослав В., обвинен в участие в организирана престъпна група. \r\n***   \r\nОт 17.30 часа в Аулата на СУ „Св. Климент Охридски“ ще бъде представена книгата „В правителството на Жан Виденов“ от Илчо Димитров.  \r\n***   \r\nОт 17.30 часа на ул. „Сердика“ №1, ет.3 (над филиала на Столична библиотека) кметът на София Йорданка Фандъкова ще присъства на откриването на Софийската младежка лаборатория за иновации. \r\n***   \r\nОт 18.30 часа във Федерация на Научно-техническите съюзи (ул. „Г. С. Раковски“ 108) най-голямата платформа за доброволчество в България TimeHeroes ще връчи за втори път Годишните награди за доброволчество ГЕРОИТЕ. \r\n***   \r\nОт 18.30 часа в Литературен клуб „Перото“ ще бъде представена книгата на Нася Кралевска-Оуенс – „България под комунизъм“. \r\n***   \r\nОт 18.30 часа в Национален пресклуб на БТА ще се състои премиерата на книгата на Мирослав Мирчев „КАПАН ЗА МЕЧКИ” (Талибаните, „Ал Кайда” и тероризмът в Южна Азия). \r\n***   \r\nОт 19.00 часа в ресторант „Къщата с часовника” (ул. „Московска\" 15) Българска фасилити мениджмънт асоциация ще отбележи своята 10-годишнина.  \r\n***   \r\nОт 20.00 часа в зала 1 на НДК ще се проведе концерт-спектакъла „Сърцето на Андалусия“. \r\n***   \r\nСофийската филхармония ще открие тържествено юбилейния си сезон с концерт, в който ще вземе участие един от най-добрите цигулари в света. \r\n***   \r\nОт 16.00 часа в Регионалния исторически музей - Благоевград ще бъде открита изложба с картини от старата Горна Джумая.  \r\n***   \r\nОт 16.00 часа в квартал „Вароша“ ще се проведе традиционната среща на стари горноджумайски родове. \r\n***   \r\nОт 10.00 часа в Заседателната зала на Общината ще се проведе пресконференция във връзка с проект за намаляване на морските отпадъци в крайбрежните райони на Черно море. \r\n*** \r\nОт 10.00 часа в залата на НХК започва осмото издание на националния фестивал \"Сребро в косите, песен в душите, край морето на Бургас\". 100 състави и 30 индивидуални изпълнители или общо 1100 участници ще излязат на сцената. \r\n***   \r\nОт 11.00 часа в залата на Община Бургас ще се проведе пресконференция по повод откриването на 3-то Световно първенство по Тай Чи. \r\n***   \r\nОт 12.00 часа кметът Димитър Николов ще посрещне в Заседателната зала на Община Бургас световната ни шампионка с ансамбъла по художествена гимнастика Стефани Кирякова, нейната треньорка от клуб по художествена гимнастика „Черноморец“ и родителите ѝ. \r\n***   \r\nОт 12.30 часа в КЦ „Морско казино\" за втора поредна година ще се проведе международната конференция за „Цифрово представяне и опазване на културно и научно наследство“.   \r\n***   \r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Юлиян Станков ще има приемен ден с граждани. \r\n*** \r\nОт 11.30 часа в конферентна зала 4 на хотел „Черно море“, организаторите на международния проект „Световно образование” ще представят пред медиите актуална информация за нагласите и избора на учениците от Варна и региона, в навечерието на варненското есенно изложение. \r\n*** \r\nОт 17.00 часа в Гранд хотел „Варна“ ще се проведе Кръгла маса на тема „Варна - дестинация четири сезона“ - Световен ден на туризма. На срещата са поканени представители от всички сфери на туристическия бранш. Ще бъде представен анализ на отминалия активен сезон, ще се обсъдят възможностите за утвърждаването на Варна като целогодишна туристическа дестинация. \r\n***   \r\nВ Гранд хотел Варна в к.к. Св. св. Константин и Елена, в рамките на форум „Туризъм и кулинария”, ще се проведе конкурса \"Най-добър готвач на БХРА за 2018 г.\" \r\n***  \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.  \r\n***  \r\nОт 12.30 часа във фоайето на Регионално управление на образованието ще бъде открита изложба Есенна палитра“ с изделия и рисунки на учениците, работещи в творчески практико-приложни клубове и групи за занимания по интереси по проект \"Твоят час\". \r\n***  \r\nОт 14.00 часа в Двореца на културата и спорта „Васил Левски“ – Велико Търново ще се проведе концерт„Есенна палитра“ с участие на певчески и танцови формации от групи за занимания по интереси по проект \"Твоят час\".   \r\n***  \r\nОт 18.00 часа в бар \"Роял\" в рамките на 16-тия Международен конкурс \"Сребърна Янтра\" ще се проведе концерт под открито небе \"Welcome, Silver Yantra '2018!\".  \r\n***   \r\nОт 15.00 часа кметът на Община Видин Огнян Ценков ще открие новата скейтборд площадка в Крайдунавския парк (зад паметника на Свободата). \r\n***   \r\nОт 9.30 часа с разходка от Природозащитен център „Натура” до античната местност „Градище“ Враца ще отбележи Световния ден на туризма. \r\n***   \r\nОт 10.00 часа Центърът за работа с деца ще отбележи 65 години от създаването си.  \r\n***   \r\nОт 14.30 часа в Пресклуб на БТА – Враца Емилиян Кадийски, председател на Обществен доверителски фонд за Враца, ще представи новоучредения Обшествен доверетелски фонд за Враца. \r\n***   \r\nОт 17.00 часа в залата за временни и гостуващи изложби на РИМ - Враца ще бъде открита изложбата ”Везбена орнаментика“ от Врачанско. \r\n***   \r\nОт 19.00 часа в камерна зала на ДКТ ще бъде представена постановката „Ромео и Жулиета“ от Уилям Шекспир.   \r\n*** \r\nОт 18.30 часа в НЧ „Напредък-1869“ Драматичен театър „Васил Друмев” - Шумен  \r\nще представи комедията „На другата сутрин\" от Питър Куилтър с участието на Красимир Ранков. \r\n***   \r\nОт 9.00, 10.00 и 11.00 часа в Детска градина №10, Детска градина №23, Детска градина №11ще бъдат  представени куклени спектакли „Таласъмът Тропалан“ на Държавен куклен театър „Дора Габе“. \r\n***   \r\nОт 19.00 часа в Драматичен театър „Йордан Йовков“ ще бъде представен мюзикълът „Да пееш под дъжда“. \r\n***   \r\nОт 17.30 часа във Военния клуб в Карлово ще бъдат представени двете книги на доц. д-р Петър Ненков – „Непокорно смелите изгарят в полет. История на 6-ти въздушен изтребителен полк и летище Карлово“ и „Калоферци във войните за национално обединение“. \r\n***   \r\nОфициално ще бъде открита „Къщата на маските” в с. Кошарево, която бе реновирана по проект „Туризъм и традиции – цветни, забавни, атрактивни“, финансиран по Програмата за трансгранично сътрудничество Интеррег – ИПП, България-Сърбия. \r\n*** \r\nОт 14.00 часа в заседателната зала на Парк-хотел \"Кюстендил\" ще се проведе редовно заседание на Общински съвет.   \r\n***   \r\nОт 18.00 часа в Художествена галерия „Владимир Димитров – Майстора” – Кюстендил ще бъде открита Традиционната изложба „Приятели”. \r\n***   \r\nОт 10.00 часа в Хотел Therma Vitae – Огняново ще се проведе пресконференция във връзка с Петия годишен конгрес на Българския съюз по балнеология и спа туризъм. \r\n***   \r\nОт 11.00 часа ще бъде официално открита обновената материалната база на Професионалната гимназия по селско стопанство „Царица Йоанна“. \r\n***   \r\nОт 9.00 часа ще се проведе заседание на Пловдивския общински съвет.  \r\n***   \r\nОт 9.00 часа в зала 1 Апелативен съд ще гледа делото, образувано по жалба на подсъдимите Б. Г. и Д. К. срещу присъда на Окръжен съд – Пловдив, с която са признати за виновни в това, че на 20.12.2016 г. в с. Леново, обл. Пловдивска, са държали с цел разпространение високорискови наркотични вещества – марихуана, с тегло 12,235 кг на обща стойност 73 410 лв..  \r\n*** \r\nОт 13:00 часа в зала 8 на Аудиторния комплекс на Медицински университет – Пловдив, бул. „Васил Априлов“ №15А ще се състои пресконференция по повод професионална среща „Хематология – успехи и предизвикателства“, която започва в Пловдив. \r\n***   \r\nОт 9.00 часа жителите на село Първомайци, община Горна Оряховица, излизат на протест заради водовземане в селото. \r\n*** \r\nОт 10.00 до 16.00 часа Център за обществена подкрепа организира ден на отворените врати във връзка с началото на учебната 2018 – 2019 година.   \r\n*** \r\nОт 9.30 до 11.00 часа на голяма сцена в ПБНЧ „Ел. и К. Д. Аврамови – 1856“ \r\nВрачанската симфониета ще представи детския мюзикъл „Златното петле“от Александър Пушкин.  \r\n***   \r\nОт 11.30 часа Експерти от Европа Ностра, водещата организация за културно наследство в Европа, и от Института към Европейската инвестиционна банка ще посетят паметника Бузлуджа. От 16.00 часа те ще дадат пресконференция в Областна администрация-Стара Загора за целите на програмата „7-те най застрашени“. \r\n***   \r\nОт 12.30 часа в Детски отдел на библиотека „Родина”, ул. „Българско опълчение“ №69, ще се проведе „Приказно утро” – гостуват деца от ДГ №68 „Патиланско царство“. \r\n***   \r\nОт 19.00 часа на сцената на Държавна опера-Стара Загора ще бъде представена първата премиера за новия творчески сезон 2018/2019 г. - „Малкият принц“- мюзикъл от Александър Йосифов.  \r\n***   \r\nОт 14.00 часа в заседателната зала на Община Трън ще се проведе заседание на Общинския съвет.  \r\n***   \r\nОт 11.30 часа, на крепостта „Мисионис“ край Търговище, ще се проведе пресконференция за разкритията, направени при разкопките на древния и античен град Мисионис през изминалия археологически сезон.  \r\n***   \r\nОт 9.00 часа, в зала 363 на Община Шумен ще се проведе заседание на Общински съвет - Шумен.  \r\n***   \r\nОт 9.30 часа в Окръжен съд - Шумен ще се проведе поредно заседание по делото „Хитрино“. \r\n***   \r\nОт 10.00 часа в Корпус 1 – Аула ще се състои откриването на юбилейната конференция „Българският език – история, настояще, бъдеще“, посветена на 40-годишнината на Катедрата по български език в Шуменския университет „Епископ Константин Преславски“.  \r\n***   \r\nОт 12.30 часа директорът на ПЕГ „Никола Вапцаров“ Георги Георгиев ще връчи сертификатите на  учениците, успешно издържали изпитите на Кеймбридж.  \r\n***   \r\nОт 17.30 часа в зала 107 на Община Ямбол ще се състои публично обсъждане на отчета за касовото изпълнение на бюджета на Общината към 31 декември 2017 г.", "date": "2018.09.27", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2018/09/27/2571648/parlamentat-shte-glasuva-okonchatelni-promeni-ogranichavashti-iznosa-na-lekarstva-s-nedostig-na-balgarskiya-pazar.html", "text": "Парламентът ще гласува окончателно промените в Закона за лекарствените продукти в хуманната медицина, ограничаващи износа на лекарства, от които има недостиг на българския пазар. Това предвижда програмата на  Народното събрание . \r\nСъс законопроекта ще се въведат мерки за наблюдение на лекарствените продукти, включени в Позитивния лекарствен списък, и за ограничаване на износа им при наличие на липса или недостиг на територията на страната. Забраната ще бъде в срок един месец.  \r\nПредвижда се и въвеждане на задължение към притежателите на разрешени за употреба продукти да поддържат резерв в количества до 10%. Компаниите, нарушили забраната за износ, ще бъдат глобявани с от 50 до 100 хил. лв. \r\nЕкспертен съвет към Изпълнителната агенция по лекарствата (ИАЛ) ще изготви списък със забранените за износ продукти. Ще бъде изградена и информационна система за събиране и анализиране на информация, за да може аптеките да дават навременен сигнал за бързо изчерпване. \r\nС измененията ще се създаде и правна възможност пациенти, които не са включени в клинични изпитания, да получат достъп до лечение, когато липсва терапевтична алтернатива и лекарственият продукт не е разрешен за употреба в друга държава. Тези лекарствени продукти няма да се плащат с публични средства.", "date": "2018.09.27", "title": "Парламентът ще гласува окончателни промени, ограничаващи износа на лекарства с недостиг на българския пазар"}
{"url": "http://www.focus-news.net/news/2018/09/27/2571647/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-16-i-21.html", "text": "Днес ще бъде предимно слънчево. Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16° и 21°, в София – около 17°.1.  Такава е прогнозата за времето на  Националния институт по метеорология и хидрология (НИМХ) при БАН  , съобщи за  Агенция „Фокус“  дежурният синоптик Мартин Славчев.  \r\nПо Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19°. Температурата на морската вода е 21-23°. Вълнението на морето ще е 3 бала. \r\nНад планините ще бъде предимно слънчево. Ще духа до умерен, по високите и открити части – временно и силен североизточен вятър. Ще се затопли, максималната температура на височина 1200 метра ще е около 10°, на 2000 метра – около 4°. \r\nАтмосферното налягане ще се понижи, но ще се задържи по-високо от средното за септември.", "date": "2018.09.27", "title": "НИМХ: Днес ще бъде предимно слънчево, максималните температури ще са между 16° и 21°"}
{"url": "http://www.focus-news.net/news/2018/09/27/2571649/vidin-8-km-opashka-ot-tovarni-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "8 км опашка от товарни автомобили се е образувала на ГКПП „Дунав мост 2“ на изход от страната. Това съобщи слушател на  Радио „Фокус“ .", "date": "2018.09.27", "title": "Видин: 8 км опашка от товарни автомобили се е образувала на ГКПП „Дунав мост 2“ на изход от страната"}
{"url": "http://www.focus-news.net/news/2018/09/27/2571650/v-ministerski-savet-shte-badat-predstaveni-rezultatite-ot-proekt-otnosno-sistema-za-monitoring-na-natsionalnata-strategiya-za-integrirane-na-romite-2012-2020.html", "text": "Заключителна пресконференция по проект „Разработване и внедряване на Система за мониторинг, оценка и контрол за изпълнение на Националната стратегия на Република България за интегриране на ромите 2012-2020“ ще се проведе в Министерския съвет. Това съобщиха от  правителствената информационна служба . \r\nПроектът се изпълнява по приоритетна ос 3 „Модернизация на институциите на пазара на труда, социалното включване и здравеопазването” на Оперативна програма „Развитие на човешките ресурси“ 2014-2020. Основната му цел е да подпомогне интеграционните политики като създаде ефективна система за регулярно и системно информационно осигуряване, наблюдение, оценка и контрол на изпълнението на Националната стратегия.  \r\nВ пресконференцията участие ще вземат ръководителят на проекта и секретар на Националния съвет за сътрудничество по етническите и интеграционните въпроси Росица Иванова, Христина Христова, заместник-председател на Националния съвет за сътрудничество по етническите и интеграционните въпроси, представители на Националния статистически институт, както и представители на консорциума, изработил и внедрил софтуерната платформа, чрез която функционира системата.", "date": "2018.09.27", "title": "В Министерски съвет ще бъдат представени резултатите от проект относно система за мониторинг на Националната стратегия за интегриране на ромите 2012-2020"}
{"url": "http://www.focus-news.net/news/2018/09/27/2571652/ministar-ekaterina-zaharieva-shte-se-sreshtne-s-generalniya-sekretar-na-saveta-na-evropa-torborn-yagland.html", "text": "Министър Екатерина Захариева ще се срещне днес с генералния секретар на Съвета на Европа Торборн Ягланд. Това съобщиха от пресцентъра на  Министерството на външните работи . Тя ще разговаря и с Насър Камел, Генерален секретар на Съюза за Средиземноморието. \r\nВицепремиерът и министър на външните работи Екатерина Захариева е на работното посещение в Ню Йорк, САЩ, където се включи в състава на водената от премиера Бойко Борисов българска делегация за 73-ата редовна сесия на Общото събрание на Организацията на обединените нации (ОС на ООН).", "date": "2018.09.27", "title": "Министър Екатерина Захариева ще се срещне с генералния секретар на Съвета на Европа Торборн Ягланд"}
{"url": "http://www.focus-news.net/news/2018/09/27/2571651/tass-spored-amerikanski-general-dostavkata-na-raketni-kompleksi-s-300-shte-sazdade-nestabilni-usloviya-v-siriya.html", "text": "Според американския генерал Скот Бенедикт доставката на ракетни комплекси С-300 ще създаде „нестабилни условия“ в Сирия, предава  TACC . \r\nТакова изявление направи в сряда, занимаващия се с въпросите на Близкия изток в комисията по въоръжените сили на Обединеното командване на САЩ, бригаден генерал Скот Бенедикт около стратегията на САЩ в Сирия по време на изслушване в комисията по въоръжените сили на Камарата на представителите. \r\nКонгресмени го помолиха да оцени доставката на С-300 за Сирия. \"Появата на повече от тези системи там [в Сирия] ще служи само за създаване на по-несигурни условия и вероятността от погрешна преценка,резултата от  която, за съжаление, се видя по-рано тази седмица (миналата седмица. - ТАСС), когато един руски самолет бе свален от сирийците\", заяви Бенедикт. \r\n\"Аз съм най-загрижен, че колкото повече се инсталират  в малка зона тези системи, толкова по-опасна става ситуацията и това причинява нестабилност\", заключи Бенедикт.  Юлиян Марков", "date": "2018.09.27", "title": "ТАСС: Според американски генерал доставката на ракетни комплекси С-300 ще създаде „нестабилни условия“ в Сирия"}
{"url": "http://www.focus-news.net/news/2018/09/27/2571626/the-guardian-donald-tramp-obvini-kitay-v-namesa-v-izborite-bez-dokazatelstva.html", "text": "Американският президент Доналд Тръмп обвини Китай  в намеса в междинните избори без доказателства, пише британският  The Guardian . \r\nДоналд Тръмп обвини Китай в намеса в американските избори през ноември, като използва председателството си в Съвета за сигурност на ООН, за да изненада своите колеги световни лидери. \r\nПопитан за доказателство, президентът по-късно цитира реклама във вестник в Айова, ключов щат в кампанията за Конгреса, която китайското правителство е платило, лобирайки  срещу търговската политика на САЩ. \r\nАдминистративните чиновници, които също изглежда са били хванати неподготвени, успяха да представят съвсем малко детайли  и вместо това посочиха репресивните действия на китайското правителство за потушаване на вътрешното недоволство. Изненадващото твърдение създаде краткотрайна буря, временно отклоняваща вниманието от сесията на Съвета  за сигурност на ООН , в която се подчерта изолацията на Тръмп в ООН за неговата политика спрямо Иран. \r\nВ началото на срещата в сряда - чиято цел бе да се обсъди разпространението на оръжия за масово унищожение - Тръмп заяви: \"Китай се опитва да се намеси в предстоящите ни избори през 2018 г.\" \r\nАмериканският президент не спомена Русия, която американските разузнавателни агенции твърдят, че сe е намесила в полза на Тръмп по време на президентските избори през 2016 г., и е смятана за основната външна заплаха за междинните избори през ноември 2018 г. \r\nТръмп отдавна е отхвърлил това заключение, а вместо това се е представил като жертва на намеса в изборите, но този път от Пекин. \r\n\"Те не искат аз или ние да спечелим, защото аз съм първият президент, който някога предизвиква Китай по отношение на търговията\", каза Тръмп. \"Ние не искаме те да се намесват в предстоящите ни избори.\" \r\nКитайският външен министър Ван И отхвърли като  \"неоснователни“ обвиненията срещу Пекин. \r\n\"Китай винаги е следвал принципа на ненамеса\", каза Ван И. \"Ние не сме и няма да се намесваме във вътрешните работи на никоя страна. Ние отказваме да приемаме неоправдани обвинения срещу Китай. \" \r\nПопитан за доказателства на пресконференция в сряда вечерта, Тръмп каза: \"Имаме доказателства. Ще се появят . \r\nПритиснат още  от журналистите, Тръмп посочи четиристранична реклама във вестник в Де Мойн, която открито се заплаща от държавния вестник China Daily, който твърди, че търговските политики, основаващи се на митата на Тръмп, биха навредили на фермерите, отглеждащи соя в Айова, затруднявайки износа на продукцията им в Китай. \r\nВ коментара в статията се казва, че земеделските стопани страдат поради \"плода на безумието на президента\". \r\n\"Те имат реклами, които са като статии,\" каза Тръмп, визирайки въпросната статия.  Юлиян Марков", "date": "2018.09.27", "title": "The Guardian: Доналд Тръмп обвини Китай  в намеса в изборите без доказателства"}
{"url": "http://www.focus-news.net/news/2018/09/27/2571655/stolichniyat-obshtinski-savet-shte-razgleda-godishen-otchet-za-izpalnenieto-na-byudzheta-na-stolichna-obshtina.html", "text": "Столичният общински съвет ще разгледа годишен отчет за изпълнението на бюджета на Столична община. Това е предвидено в първа точка от дневния ред на 61 -то заседание на Столичния общински съвет, който ще се проведе от 10.00 часа.  Общинските съветници ще обсъдят още доклад относно проект на Наредба за обществения ред на територията на Столична община. В дневния ред присъства и доклад относно промени в поименния състав на Постоянната комисия по образование, култура, наука и културно многообразние на Столичния общински съвет. На заседанието ще се обсъди доклад относно  приемане на актуализиран график на процеса по разработване на дългосрочна Визия за развитие на София и крайградските територии, започнал съгласно 23 февруари 2017 година.", "date": "2018.09.27", "title": "Столичният общински съвет ще разгледа годишен отчет за изпълнението на бюджета на Столична община"}
{"url": "http://www.focus-news.net/news/2018/09/27/2571658/mvr-shte-otbelezhi-desetata-godishnina-ot-vavezhdaneto-na-edinniya-evropeyski-nomer-za-speshni-povikvaniya-112-v-balgariya.html", "text": "МВР отбелязва десетата годишнина от старта на Единния европейски номер за спешни повиквания 112. Празничната церемония ще се състои от 10.30 часа днес в сградата на дирекцията на ул. „Никола Габровски” 30. На нея ще присъстват представители на ръководството на МВР, както и директори на главни и административни дирекции на МВР. Това съобщиха от пресцентъра на  Министерството . \r\nВ рамките на събитието са организирани информационни кътове и презентации, които представят работата на Националната система 112 и службите за спешно реагиране. Съпътстваща инициатива е изложба-базар с изработени от служителите на „Национална система 112” експонати, а набраните средства ще бъдат преведени по единната банкова сметка за подпомагане децата на загиналите и пострадали при изпълнение на служебните си задължения служители от системата на МВР.  \r\nВ празника с екипи и техника ще участват и СДВР, СД „Пожарна безопасност и защита на населението”, ЦСМП – София, Столична община и БЧК.", "date": "2018.09.27", "title": "МВР ще отбележи десетата годишнина от въвеждането на Единния европейски номер за спешни повиквания 112 в България"}
{"url": "http://www.focus-news.net/news/2018/09/27/2571656/denyat-27-septemvri-v-balgarskata-istoriya.html", "text": "През 1877 г. - в щаба на руската армия пристига ген. Едуард Тотлебен, който е определен да поеме ръководството на военните действия край Плевен. 1898 г. - открита е ЖП линията Гебедже (днес Белослав) - Варна (15 км). 1918 г. - водачите на БЗНС застават начело на войнишкия метеж. В Радомир Райко Даскалов оглавява Войнишкото въстание, обявява България за република, Александър Стамболийски за председател на Временното правителство, а себе си за главнокомандващ и повежда въстаниците към столицата, където метежът е потушен. На 27 септември са родени: Петър Стоянов Стоянов - военен деец, капитан II ранг; Илия Александров Йосифов - оперен певец; Димитър Стоянов Ангелов – писател. На тази дата умират: Ивелин Димитров - композитор, диригент и музикален педагог; Стефан Георгиев Христов – физикохимик; Драган Тенев - български юрист, белетрист и изкуствовед.  \r\n2011 г. \r\nПрезидентът на Република България удостоява с лента „Стара планина“ Дилма Русеф, президент на Федеративна република Бразилия „за изключително големи заслуги за развитието на друстранните отношения между Република България и Федеративна република Бразилия“ \r\n2007 г. \r\nПрезидентът на Република България удостоява с лента „Стара планина“ Силвия, кралица на Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с лента „Стара планина“ Виктория, кронпринцеса на Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен крал Филип Принц на Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Маделен, принцеса на Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Ингемар Елиасон, маршал на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Алис Троле-Вахтмайстер, главна дворцова дама на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ втора степен Кирстине фон Бликсен-Финеке, първа дворцова дама на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ втора степен с мечове Мертил Мелин, началник на Кралските конюшни на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ втора степен с мечове Хокан Петерсон, началник на Военния кабинет на Негово Величествона краля на Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ втора степен Бертил Рут извънреден и пълномощен посланик на Кралство Швеция в Република България „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ втора степен Херман аф Троле началник на Протокола на Министерството на външните работи на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Пер Вестерберг, председател на Парламента на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Фредрик Райнфелд, министър-председател на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Карл Билт, министър на външните работи на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Стен Толгфорш, министър на отбраната на Кралство Швеция „за изключително големите ѝ заслуги за развитието и укрепването на българо-шведските отношения.“ \r\nПрезидентът на Република България удостоява с орден „Стара планина“ първа степен Ева Бьорлинг, министър на външната търговия на Кралство Швеция „за изключително големите ѝ заслуги за развитието и укрепването на българо-шведските отношения.“ \r\n2000 г. \r\nСъдът официално реабилитира д-р Георги М. Димитров, осъден задочно през 40-те години за \"антидържавна дейност\". Георги Михов Димитров (Гемето) е роден на 15 април 1903 година. Той е член на БЗНС от 1922 г.. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Ал. Стамболийски\". През януари 1941 г. организира акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май с. г. напуска страната. Две години по-късно заедно с други емигранти създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Георги М. Димитров умира през 1972 г. във Вашингтон. \r\n1996 г. \r\nВ обръщение по БНТ президентът д-р Желю Желев обявява, че е изпратил лична молба до МВФ за финансова помощ за България. \r\nМеждународният валутен фонд (МВФ) (на английски International Monetary Fund; IMF) е международна организация, която се грижи за управлението на световната финансова система, като наблюдава валутните курсове и платежния баланс и предлага техническо и финансово сътрудничество при нужда. Седалището й е във Вашингтон, САЩ. \r\nСъздадена е в през юли 1944 в град Бретън Уудс, Ню Хемпшир, САЩ, като резултат от международна конференция с участието на 44 държави, чиято цел е следвоенна организация на международните парични отношения. Международният валутен фонд се създава чрез вноски от всяка държава-членка. Размерът на вноската се определя според формула, която изразява делът на страната в международните плащания, както и нейния БВП. Общата сума на вноските и относителния дял на всяка страна се преразглеждат периодично. Предвидено е 25% от квотата на всяка държава да бъде внесена в СПТ (Специални права на тираж), а останалите 75% в местната валута. Така събраните средства е предвидено да бъдат източник на кредити за държави, които изпитват временни затруднения с паричния си баланс. В замяна държавите, на които се помага, се задължават да изпълнят някакви ангажименти, да проведат реформи като например приватизация на правителствени предприятия. Размерът на вноските влияе на две основни неща: на кредитния ресурс, до който ще има достъп държавата-членка и на гласовете, с който държавата участва във вземането на решения. По подразбиране, всяка държава има право на 250 базови гласа, плюс по един за всеки 100 хил. СПТ от квотата си. \r\nБългария е член на МВФ от 25 септември 1990г. Делът на България в МВФ е 640,20 млн. СПТ. \r\n1972 г. \r\nНа двудневно посещение в България пристига генералният секретар на Румънската комунистическа партия и председател на Държавния съвет на Румъния Николае Чаушеску. Николае Чаушеску е румънски държавник, общественик, политик. Роден е на 8 януари 1918 г. в с. Скорничешще. Генерален секретар е на РКП от 1969 г., председател на Държавния съвет на СРР от 1967 г., върховен главнокомандващ на въоръжените сили (от 1968 г.), президент на СРР от март 1974 г. до декември 1989 г. Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската Комунистическа партия. Заедно със съпругата си Елена е обвинен в кражба на 1 млрд. долара от държавата; двамата са разстреляни. Погребани са в Генчя, Букурещ. \r\n1962 г. \r\nС Постановление N 162 във Велико Търново е основан Висш педагогически институт. От 1971 г. той прераства във Великотърновски университет \"Св. св. Кирил и Методий\". Великотърновският университет \"Св. св. Кирил и Методий\" е учебен и научен център. В началото на своето съществуване носи името Висш педагогически институт \"Братя Кирил и Методий\", създаден с Постановление N 162 от 27 септември 1962 г. на ЦК на БКП и на Министерския съвет. Открит е на 15 септември 1963 г. като първите 340 студенти се обучават в четири специалности: българска филология, руска филология, история и изобразителни изкуства. По- късно с указ на Държавния съвет от 13 октомври 1971 г. Висшият педагогически институт във Велико Търново е преобразуван в университет. На 14 октомври 1971 г. тогавашният председател на Държавния съвет Тодор Живков огласява указа за създаването на Великотърновския университет на тържество и връчва символичния ключ на ректора проф. Жельо Авджиев. Това събитие съвпада с организирания международен научен симпозиум по случай 600-годишнината на Търновската книжовна школа, чийто законен наследник е Великотърновският университет. \r\n1946 г. \r\nДвадесет и шестото ОНС приема Закон за кинокултурата, според който грижата за \"правилното й развитие\" принадлежи на държавата. До края на 1946 г. прекратяват дейността си двадесет частни фирми, вносителки на филми. \r\n1944 г. \r\nС наредба-закон Дирекцията за културно творчество и народно възпитание е преобразувана в Дирекция за висше образование към Министерството на народното просвещение, като отделно се създава Дирекция на народната култура към Министерството на пропагандата. \r\n1934 г. \r\nНа посещение в България пристига югославският крал Александър I. \r\nАлександър I е крал на сърби, хървати и словенци и крал на Югославия. Син на сръбски крал Петър I и на Зорка Черногорска. Взема участие в Първата световна война; принц-регент (1918 г.); провъзгласен за крал (август 1922). През 1922 се жени за румънската принцеса Мария. Убит е в Марсилия на 9 октомври 1934 г. след заговор на усташите и ВМРО. Наследен от сина си. \r\n1918 г. \r\nВодачите на БЗНС застават начело на войнишкия метеж. Към 13.00 ч в Радомир Райко Даскалов оглавява Войнишкото въстание. Обявява България за република, Александър Стамболийски за председател на Временното правителство, а себе си за главнокомандващ и повежда въстаниците към столицата. Войнишко въстание e въоръжен опит за сваляне на монархията в България и за установяване на републиканска управление през 1918 г.. Участието на страната в Първа световна война, стопанската криза, войнишките бунтове и антивоенни демонстрации, организирани от войнишките комитети, пробивът при Добро поле поставят България пред национална катастрофа. Aнтивоенните движения прерастват в открита въоръжена борба без ясна политическа програма и единно ръководство. На 27 септември в Радомир Р. Даскалов със специална прокламация обявява България за република с председател Aл. Стамболийски. При атаката си към София при Владая въстаниците са разгромени от правителствените войски, подкрепяни от немска част. Авантюристичните действия на Р. Даскалов и Ал. Стамболийски влошават до крайна степен положението на страната и са една от причините за Солунското примирие (1918 г.). Правителството, подкрепено от всички парламентарни групи, обявява столицата за обсадена крепост и назначава за нейн комендант ген. Александър Протогеров, член на ЦК на ВМРО. На 28 септември юнкерите разстрелват около 500 ранени войници на гара Захарна фабрика. Генерал-лейтенант Александър Николов Протогеров е роден на 23 февруари 1867 г. в Охрид. Той е един от ръководителите на ВМРО. През 1887 г. Протогеров завършва Военното училище в София. Участва в Сръбско-българската война. На действителна военна служба като офицер е от 1887 г. до 1912 г. Протогеров напуска армията като подполковник. Участва активно в легалното македонско освободително движение, той е един от основателите на македонските братства (1893 г.), член е на ВМОК. През 1902 г. в Горноджумайското въстание и през 1903 г. в Илинденско-Преображенското въстание е войвода на чета. През 1911 г. Протогеров е избран за член на ЦК на ВМОРО. Заедно с Т. Александров организира атентатите в Щип през ноември 1911 г. и Кочани през август 1912 г., които стават повод за Балканската война (1912-1913 г.). През 1912 г. Протогеров е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост. Като военен комендант на София през септември 1918 г. Протогеров организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО, избран е член на ЦК. Във Виена през 1924 г. Протогеров подписва Майския манифест на ВМРО и постепенно се ориентира към позицията на Коминтерна за решаването на македонския въпрос. На 31 август 1924 г. присъства на убийството на Т. Александров, за което 4 години е разследван от организацията, която иска да разбере неговото отношение и участие в убийството. Като резултат ВМРО доказва активната му роля в това престъпление. Осъден е на смърт и убит в София на 7 юли 1928 г. \r\n1915 г. \r\nВ хода на Първата световна война сръбски войски нахлуват на българска територия и завземат граничния Салашки проход при Белоградчик. През деня XII Балкански и XXIII Шипченски полк ги отблъскват и на свой ред овладяват прохода. \r\n1883 г. \r\nОбявена е политическа амнистия за времето на режима на пълномощията. \r\nРежимът на пълномощията от 1881–1883 г. е управление, установено от княз Александър I Батенберг след извършения от него държавен преврат през 1881 г.. Князът суспендира Търновската конституция и назначава служебно правителство начело с руския ген. Й. К. Ернрот. На 1 юли 1881 г. II-то ВНС гласува извънредни пълномощия на княза за срок от 7 години. На 6 септември 1883 г. князът издава манифест, с който възстановява Търновската конституция. Съставено е коалиционно правителство от \"умерени либерали\" и консерватори начело с Драган Цанков. На 5 декември 1883 г. то прокарва през Народното събрание исканите промени в конституцията. \r\n1871 г. \r\nПатриарх Антим VI се среща с българските владици в Цариград. По повод на тази активност от страна на Патриаршията Найден Геров отбелязва: \"Сичките наши са в мнение, че нема нищо да стане, но такива заседания ще правят четири-пет, доде види света и особено русите, какви са намеренията на патриарха.\" \r\n1864 г. \r\nХаджи Димитър се прехвърля във Влашко след неуспешен опит да бъде ликвидиран търновският гръцки митрополит. Хаджи Димитър учи в родния си град Сливен. Включва се в четата на Панайот Хитов, с която обикаля Балкана, и известно време е неин знаменосец. През пролетта на 1864 г. е в Букурещ, където се среща с Георги Раковски. За кратко време води чети отвъд р. Дунав, които бързо се разпускат. През 1867 г. влиза като войвода в Тайния централен български комитет (ТЦБК). На 6 юли 1868 г. заедно със Стефан Караджа преминават р. Дунав начело на чета от 129 души. Загива в сражение на връх Бузлуджа. На тази дата са родени: \r\n1912 г. \r\nРоден е Илия Александров Йосифов - български оперен певец (тенор), педагог. Завършва право в Софийския Университет (1936 г.), Вокалния отдел на Държавната музикална академия (1942 г.) при А. Тодорова и Вокалния отдел на Висшето училище за музика във Виена (1945 г.) при М. Бранд. Пее в Кооперативния театър, театър \"Одеон\" и Художествения оперен театър\" (1937-1942 г.). От 1945 г. до 1962 г. е в Софийската народна опера, чийто директор е от 1962 г. до 1966 г. Сред неговите роли са: Ленски (\"Евгений Онегин\" от Чайковски), Рудолф (\"Бохеми\" от Пучини), Фауст (\"Фауст\" от Гуно), Алфред (\"Травиата\" от Верди) и др. Има и камерни изпълнения, предимно на творби от Фр. Шуберт. От 1963 г. е професор по пеене в БДК. Декан на Вокалния факултет (1953-1955 г. и 1959-1962 г.). Негови ученици са Р. Кабаиванска, Н. Здравков, Бл. Карнобатлова-Добрева, П. Герджиков и др. Умира на 29 юни 1993 г. в София. \r\n1904 г. \r\nРоден е Димитър Стоянов Ангелов - български писател. Завършва гимназия в Кюстендил, философия и педагогика в Софийския университет (1929 г.). Работи в системата на образованието, занимава се с читалищно дело. След 9 септември 1944 г. работи като сценарист в Българска кинематография, редактор е в издателство\"Народна култура\" и в. \"Кооперативно село\". Член е на Съюза на българските писатели. Творчеството му включва романи, повести, новели и разкази с увлекателни сюжети и познавателна стойност. Автор е на съчиненията: \"Емилия\" (1927 г.), \"Когато човекът не беше\" (1941 г.), \"Смелият Чунг\" (1953 г.), \"На живот и смърт\" (1953 г.), \"Земята пред гибел\" (1956 г.), \"Песента на гората\" (1974 г.). Димитър Ангелов умира през 1977 г. в София. \r\n1881 г. \r\nРоден е Петър Стоянов Стоянов - военен деец, капитан II ранг. Завършва Машинното училище във Варна. Участва в Балканската война като командир на миноносец. След въвличането на България в Първата световна война е назначен за началник на Дунавската флотилия, а след това е интендант на флота. На тази дата умират: \r\n2008 г. \r\nУмира Ивелин Димитров - български композитор, диригент и музикален педагог. Роден е на 18 януари 1931 г. Ученик на маестро Марин Големинов. Дълги години работи като преподавател по солфеж в детския хор „Бодра смяна“. С бивши хористки от този хор през 1968 година създава камерна капела \"Полифония\", с която постига значителни международни успехи. \r\n2002 г. \r\nУмира Стефан Георгиев Христов - български физикохимик. Роден е на 11 декември 1910 година в София. Учен с важни научни разработки в теоретичната и приложна физикохимия. Има приноси на в общата квантовохимична теория на потенциалните бариери - теория на тунел-ефекта. Критерият за ролята на тунел - ефекта е известен в литературата като “характерна температура на Христов”. Оригиналните научни приноси на академик Христов са свързани още с квановомеханичната теория на електрохимичните процеси, общата теория на електронните преходи през енергетични бариери в твърди системи, квантовохимичната теория на безизлъчвателни процеси в кристалите и квантовохимичната теория за скоростите на химичните реакции.  Един от член - основателите на международното научно списание Electrochimica Actа; член на Съвета и национален секретар на Международното дружество по електрохимия ISE. \r\nОт 1961 година е член-кореспондент, а от 1984 година - академик на Българската академия на науките. През 2000 година е награден от президента Петър Стоянов с орден Стара планина. Преподавал в Химикотехнологичен и металургичен университет, където основава катедра физикохимия. \r\n2000 г. \r\nУмира Надя Иванова Афеян (Надежда Иванова Афеян) - българска оперна певица (мецосопран), народна артистка (1969). \r\n1999 г. \r\nУмира Драган Тенев - български юрист, белетрист и изкуствовед. Роден е на 12 април 1919 г. Един от основателите и водещ на на предаването „Минаха години“ по БНТ. \r\n1974 г. \r\nУмира Георги Кулишев - български общественик, журналист и публицист. Роден е на 21 септември 1885 г. в Дойран. Включва се в македонското революционно движение като юноша. За революционна дейност през 1906 г. е арестуван и затворен от турските власти. Участва в Балканската война. След войната завършва право в Софийския университет. Редактира в. “Вардар” (1920-1930 г.), участва в редактирането на в. “Македония” (1926-1934 г.). Активен функционер е на ВМРО, привърженик на ген. Александър Протогеров. Като министър на външните работи (31 март – 22 ноември 1946 г.) е член на българската делегация на Парижката конференция (1946 г.). Политически секретар е на съюза “Звено” (1947-1949 г.). След ликвидирането на съюза (1949 г.) сътрудничи на БКП. \r\n1939 г. \r\nУмира Стефан Лазаров Костов - български писател комедиограф. Роден е на 30 март 1879 г. в София. Завършва гимназия в София и славянска филология в Софийския университет (1902 г.). Занимава се с журналистика, работи като учител. Специализира във Виена и Германия (1906 г.). От 1909 г. е уредник, а от 1924 г. е директор на Етнографския музей. Участва като етнограф към I армия през 1916 г. в организираната научна експедиция в Македония и Поморавието. През 1923 г. е включен в Артистичния съвет на Народния театър. От 1926 г. е негов председател, директор е от 1927 г.. Член е на БАН от 1929 г. Драматургичното му наследство включва 12 многоактни и 5 едноактни пиеси. Първата му комедия е “Мъжемразка” (1914 г.). Следват “Големанов” (1927 г., Кр. Сарафов в гл. роля). Други негови пиеси са: “Златната мина” (1926 г.), “Симеон” (1929 г.), “Тя и двамата” (1929 г.), “Новото пристанище” (1931 г.), “От много ум”, “Женско царство”, “Държавните липи” (1931 г.), “Скакалци” (1931 г.), “Член 223” (1931 г.), “Вражалец” (1933 г.), “Царска сватба” (1936 г.), “Комедия без име” (1938 г.). \r\n1939 г. \r\nУмира Стефан Лазаров Костов - български писател комедиограф. Роден е на 30 март 1879 г. в София. Завършва гимназия в София и славянска филология в Софийския университет (1902 г.). Занимава се с журналистика, работи като учител. Специализира във Виена и Германия (1906 г.). От 1909 г. е уредник, а от 1924 г. е директор на Етнографския музей. Участва като етнограф към I армия през 1916 г. в организираната научна експедиция в Македония и Поморавието. През 1923 г. е включен в Артистичния съвет на Народния театър. От 1926 г. е негов председател, директор е от 1927 г.. Член е на БАН от 1929 г. Драматургичното му наследство включва 12 многоактни и 5 едноактни пиеси. Първата му комедия е “Мъжемразка” (1914 г.). Следват “Големанов” (1927 г., Кр. Сарафов в гл. роля). Други негови пиеси са: “Златната мина” (1926 г.), “Симеон” (1929 г.), “Тя и двамата” (1929 г.), “Новото пристанище” (1931 г.), “От много ум”, “Женско царство”, “Държавните липи” (1931 г.), “Скакалци” (1931 г.), “Член 223” (1931 г.), “Вражалец” (1933 г.), “Царска сватба” (1936 г.), “Комедия без име” (1938 г.). \r\n1891 г. \r\nУмира Александър Стоилов Екзарх - български възрожденски печатар и журналист, просветен деец. Учи в родния си град, в Букурещ и Будапеща. От 1848 г. издава \"Цариградски вестник\". Участва в църковно-националната борба, подпомага просветното дело. След Освобождението (1878 г.) заема различни просветни, административни и съдебни длъжности в Пловдив и други градове. Кандидатира се за български княз. Умира в София. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.09.27", "title": "Денят 27 септември в българската история"}
{"url": "http://www.focus-news.net/news/2018/09/27/2571653/ministar-petya-avramova-shte-privetstva-uchastnitsite-v-rabotna-sreshta-za-operiraneto-na-tol-sistemite-v-evropa.html", "text": "Министърът на регионалното развитие и благоустройството Петя Аврамова ще открие в град Банско работна среща за оперирането на тол системите при ползването на пътната мрежа. Това съобщиха от пресцентъра на  министерството . Поканените за участие в нея пътни експерти от Словения, Гърция, Словакия, Унгария и Белгия ще представят опита си при управлението на тол системите.  \r\nСеминарът е организиран от Агенция „Пътна инфраструктура“ (АПИ) и Световната банка. Финансовата институция консултира пътната администрация при въвеждането на Националната система за електронно събиране на пътни такси от 2019 г. В него ще участват председателят на Управителния съвет на Агенция „Пътна инфраструктура“ инж. Светослав Глосов, инж. Веселин Давидов - член на УС на АПИ, експерти от Световната банка, Европейската комисия и АПИ. Организирането на работната среща е част от експертната и техническа помощ, която Световната банка предоставя на пътната агенция за успешното изпълнение на проекта „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)“, както и за внедряването на тол таксуването в България. Консултантите от банката подпомогнат администрацията при определяне на обхвата за таксуване с тол на пътната мрежа и размера на тарифите, както и структурирането на бъдещето Национално тол управление, което ще оперира системата от 1 януари 2019 г.", "date": "2018.09.27", "title": "Министър Петя Аврамова ще приветства участниците в работна среща за оперирането на тол системите в Европа"}
{"url": "http://www.focus-news.net/news/2018/09/27/2571641/taccpentagonat-smyata-che-deystviyata-na-rusiya-i-siriya-sa-prevarnali-idlib-v-gnezdo-na-teroristi.html", "text": "Пентагонът смята, че действията на Русия и Сирия са превърнали Идлиб в гнездо на терористи, предава  TACC . \r\nС такова изявление, направено в сряда от заместник-министъра на отбраната на САЩ по въпросите на международната сигурност Робърт Карем по време на изслушването на американската стратегия в Сирия в комисията по въоръжените сили на Камарата на представителите на Конгреса \r\n\"Без съмнение, Идлиб стана гнездо на множество терористични организации За съжаление, това е резултат от действията на  Русия и [президента Башар Асад] за засилване на контрола в определени части на Сирия.\" - каза Карем. \r\nСпоред версията му Москва и Дамаск използват зоните за де-ескалация и споразумения с местното население за \"очистване на териториите\" и \"използват Идлиб като сметище\" за най-ужасните терористи в Сирия. \"Те [Русия и Асад] позволиха свободното прехвърляне на най-лошите терористи в Идлиб\", смята заместник-министърът. \r\nКарем също така твърди, че Москва \"стартира дезинформационна кампания за дискредитиране на САЩ\" и \"наводни медиите с информация, която хвърля, за да създаде съмнения и объркване\" за ситуацията около Сирия. Той смята, че подобни действия на Москва, са насочени към \"прикриване на ролята на Асад в убийствата и жестокостта\" в неговата страна.  Юлиян Марков", "date": "2018.09.27", "title": "TACC:Пентагонът смята, че действията на Русия и Сирия са превърнали Идлиб в гнездо на терористи"}
{"url": "http://www.focus-news.net/news/2018/09/27/2571660/kmetat-na-sofiya-yordanka-fandakova-shte-prisastva-na-otkrivaneto-na-sofiyskata-mladezhka-laboratoriya-za-inovatsii.html", "text": "Кметът на София Йорданка Фандъкова ще присъства на откриването на Софийската младежка лаборатория за иновации. Това съобщиха от пресцентъра на  Столична община . Откриването на лабораторията ще се състои от 17.30 часа днес на ул. „Сердика\" №1, ет.3 (над филиала на Столична библиотека). Лабораторията бе създадена по проект „Отключване потенциала за бизнес и социални иновации в Дунавския регион чрез повишаване знанията и уменията на младите хора – Умения за новите поколения”, който се изпълнява от Дирекция „Европейски програми и проекти“ на Столична община и Асоциация за развитие на София. Лабораторията се открива и в партньорство със Столична библиотека. \r\nОснованата цел на лабораторията е да изгради платформа между местните власти като фасилитатори, младежки организации, образователни институции и бизнес, за да развиват уменията на младите хора за иновации и предприемачество. Проектът цели да създаде мрежа от Иновационни лаборатории в участващите градове, обучителни програми, провеждане на обучения за младежи (15 - 29 години) и подкрепа за предприемачество. Очакваните резултати са: свързване на образованието и пазара на труда, повишаване на икономическата активност на младите хора и преодоляване на емиграцията. \r\nВодещ партньор на проекта е община Будапеща, а останалите партньори са: фондация ПРИЗМА (Словения), община Марибор, НОВА (Австрия), Акцент е (Австрия), Асоциация за развитие на Клуж (Румъния), Иновационен център ДЕКС (Чехия), Институт Михайло Пупин (Сърбия), община Савски Венац (Сърбия), Регионална северо-западна Агенция (Румъния). Асоциирани партньори са община Белград (Сърбия), община Грац (Австрия) и университет Корвиус – Будапеща (Унгария). \r\nПроектът е финансиран от програма ИНТЕРРЕГ Дунав с продължителност: януари 2017 – декември 2019. \r\nДейностите по проекта са в подкрепа изпълнението на Стратегията за младите хора в Столична община и Стратегия за интелигентна специализация на София.", "date": "2018.09.27", "title": "Кметът на София Йорданка Фандъкова ще присъства на откриването на Софийската младежка лаборатория за иновации"}
{"url": "http://www.focus-news.net/news/2018/09/27/2571661/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция в централата на партията. Събитието ще се проведе от 11.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На Пресконференцията ще бъдат обсъдени външната политика и дипломатическа служба на България, вкл. посланически назначения, както и натрупващите се проблеми в енергетиката. Участие ще вземат председателят на ПП АБВ Румен Петков и Пламена Заячка, председател на АБВ - Младежи;", "date": "2018.09.27", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/09/27/2571664/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  \"Агенция  „Фокус“ . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.09.27", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/09/27/2571666/bsp-prodalzhava-obsazhdane-na-viziya-za-balgariya-s-grazhdanite-na-oblastite-dobrich-i-varna.html", "text": "Народните представители от ПГ на „БСП за България” продължават общественото обсъждане на „Визия за България” с гражданите на областите Добрич и Варна. Това съобщиха от пресцентъра на  Националния съвет на БСП . \r\nОт 14.00 ч, в град Варна, в Зала 5 на Фестивалния конгресен център депутатите от ПГ на „БСП за България” проф. Анелия Клисарова, проф. Румен Гечев и Ирена Анастасова ще се срещнат с представители на академичните среди.  \r\nВ 17.00 ч, в град Варна, проф. Анелия Клисарова и доц. Георги Йорданов ще се срещнат с представители на медицинските среди, пациентски организации, Фармацевтичния и Зъболекарския съюз за модела на управление на системата на здравеопазването в Зала 2 , х-л \"Черно море\". \r\nОт 17.30 ч. народните представители от ПГ на „БСП за България” проф. Румен Гечев,  Михаил Христов, Теодора Халачева  и Димитър Георгиев ще се срещнат с гражданите на Аксаково в Културно – информационния център. В същия час, в село Ветрино, среща ще се състои между депутатите Станислав Владимиров, Георги Стоилов, Николай Бошкилов, Александър Паунов и Георги Андреев и хората от населеното място в местния клуб на пенсионера. Надя Клисурска, Радослав Стойчев, Илиян Тимчев и Валентин Ламбев ще се срещнат с хората от Вълчи дол в центъра на града от 17.00 ч.  \r\nВ 19.00 ч., в град Суворово Донка Симеонова, Петър Витанов, Иван Генов и Тодор Байчев ще се срещнат с хората от града в Зала 1 на Общината. \r\nОт 18 .00ч, в Огледална зала \"Нели Божкова\" в град Добрич проф. Иво Христов,  Георги Търновалийски и Нона Йотова ще се срещнат с обществеността на града.  \r\nКрасимир Янков и Иван Ченчев ще се срещнат в 17.00 ч с гражданите от град Генерал Тошево в залата на общината. В 18 ч. депутатите Пенчо Милков,  Николай Иванов и Валентина Найденова ще се срещнат с хората от с. Кардам в клуба на пенсионера. Таско Ерменков, Даниел Йорданов и Николай Пенев ще се срещнат с хората от с. Победа в 14.00 ч. в залата на местното читалище. В 16.00 ч. Йордан Младенов,  Кристина Сидорова и Никола Динков ще се срещнат с хората от с. Плачидол в залата на читалището. Иван Димов Иванов и Чавдар Велинов ще се срещнат с хората на с. Паскалево в залата на читалището в 18.30 ч.  \r\nЖельо Бойчев, Румен Георгиев и Иван Ибришимов ще се срещнат с жителите на град Каварна от 17.30 ч. в кино „Петър Слабаков”.  \r\nВ 14 .00 ч,в град Крушари народният представител Цветан Топчиев и Явор Божанков ще се срещнат с хората в клуба на БСП.  \r\nВ 17.30 Таско Ерменков, Даниел Йорданов, Цветан Топчиев, Николай Пенев и Явор Божанков ще се срещнат с обществеността на град Тервел в залата на общината.  \r\nВ 17.00 ч, в град Балчик депутатите Ирена Атанасова, Пенчо Милков, Любомир Бонев и Стефан Бурджев ще се срещнат с обществеността в сградата на мелницата - последния етаж. \r\nВ град Шабла, депутатите Кольо Милев, Васил Антонов и  Димитър Стоянов ще се срещнат с обществеността в 18.00 ч. в клуба на БСП.  \r\nВ 18.30 ч. ще бъде открит нов клуб на БСП, в град Варна, район Владислав Варненчик.", "date": "2018.09.27", "title": "БСП продължава обсъждане на „Визия за България” с гражданите на областите Добрич и Варна"}
{"url": "http://www.focus-news.net/news/2018/09/27/2571657/mosv-i-svetovnata-banka-shte-predstavyat-proekt-na-natsionalna-programa-za-podobryavane-kachestvoto-na-atmosferniya-vazduh.html", "text": "Министерство на околната среда и водите (МОСВ) и Световната банка ще представят проект на Национална програма за подобряване качеството на атмосферния въздух (2018-2024 г.) на конференция днес. Това съобщиха от пресцентъра на  Министерството на околната среда и водите . Форумът ще се състои от 13.00 часа в „София Хотел Балкан“, зала Сердика. В събитието се очаква да участват заместник министър-председателят Валери Симеонов, министърът на околната среда и водите Нено Димов, постоянният представител на Световната банка Фабрицио Дзарконе, представители на държавните институции, местната власт и неправителствения сектор. Проектът на националната програма е разработен въз основа на споразумение за предоставяне на консултантски услуги между МОСВ и Световната банка в подкрепа на управлението на качеството на въздуха, в сила от 28 декември 2016 г. Проектът съдържа мерки, насочени към намаляване на емисиите и подобряване качеството на атмосферния въздух. Ще бъде представен от експерта по околна среда на Световната банка Самир Акбар и координатора на екипа Ръсел Фрост.", "date": "2018.09.27", "title": "МОСВ и Световната банка ще представят проект на Национална програма за подобряване качеството на атмосферния въздух"}
{"url": "http://www.focus-news.net/news/2018/09/27/2571667/denyat-27-septemvri-v-svetovnata-istoriya.html", "text": "През 1529 г. - турските войски предвождани от Сюлейман І Великолепни обсаждат Виена. До 15 октомври същата година Сюлейман І провежда няколко безуспешни атаки срещу града. Защитниците на австрийската столица проявяват изключителен героизъм. Постепенно османските войници започват да изпитват остър недостиг на хранителни продукти. Султанът и армията започват да се страхуват, че до настъпване на зимните студове няма да могат да се върнат по домовете си. Това принуждава Сюлейман І да снеме обсадата на Виена и да потегли обратно за Истанбул, където пристига през декември 1529 г. 1540 г. - папа Павел III узаконява създадения 6 години по-рано от Игнаций Лойола Орден на йезуитите. 1825 г. - пусната е в експлоатация първата в света железопътна линия между английските градове Стъктън и Дарлингтън. Англичанинът Джордж Стивънсън управлява лично конструирания от него парен локомотив с 450 пътника и скорост на движение 24 км/час. 1854 г. - американският кораб “Арктик” се сблъсква с френския параход “Веста”, в резултат на което загиват 350 души. 1885 г. - в Харков е открит Южноруският технологически институт- първото висше техническо учебно заведение в Русия. \r\n1893 г. - в Джърси започва да се издава първият украински печатен орган – вестник “Свобода”. 1915 г. - 385 души умират в пристанището на град Бриндизи след взрив на борда на италианския военен кораб \"Бенедето Брин\". \r\n1937 г. - в американското градче Албиън, щат Ню Йорк, е открито първото училище в света за Дядо Коледовци. 1940 г. - в Берлин е сключен Тристранният пакт - съюзен договор между Германия, Италия и Япония. 1962 г. - в Барселона  вследствие на наводнение загиват 470 човека. 1990 г. - Русия е приета в Интерпол. 1987 г. - в района на колумбийския град Виля Тина пълноводни потоци, предизвикани от проливни дъждове, стават причина за смъртта на 317 души.  1994 г. - закрита  е последната в Канада американска военна база. \r\nНа 27 септември са родени: Самюъл Адамс - американски политик; губернатор на щата Масачусетс (1794 - 1797 г.);  Жак Тибо - френски цигулар, представител на френската цигулкова школа; Миклош Янчо - унгарски режисьор; Сирил Меир Скот - английски композитор. На тази дата умира Аделина Пати - италианска оперна певица.  \r\n2016 г. \r\nПрезидентът Барак Обама номинира Джефри Де Лаурентис за първи посланик на САЩ в Куба от 1961 г. насам. \r\n2015 г. \r\nВ Каталуния се провеждат предсрочни избори за местния парламент. Партии, подкрепящи независимост на Каталуния, печелят пълно мнозинство получавайки 72 места в 135-членния местен парламент. \r\n2014 г. \r\nПрезидентът на Каталония Артур Мас подписва указ за провеждане на референдум за независимост на 9 ноември. \r\n2014 г. \r\nИзригване на вулканът Онтаке в Япония взима живота на 48 човека. Това е най-смъртоносното изригване от 1926 г. досега. \r\n2013 г. \r\nПрезидентът на Русия Владимир Путин подписва федерален закон № 253-ФЗ „За Руската академия на науките“ независимо от протестите на научната общност. \r\n2011 г. \r\nАпелационният съвет към бюрото по патентите и търговските марки на САЩ към Министерство на търговията отказва на Apple Inc. да регистрира като търговска марка термина „мултитъч“ (Multi-touch). \r\n2009 г. \r\nИзбран е настоящият 17-ти Бундестаг, като депутатските места се разпределят така: Християндемократически съюз (CDU/CSU) - 239, Германска социалдемократическа партия (SPD) - 146, Свободна демократическа партия (FDP) - 93, Левица (Германия) (Die Linke) - 76 и Съюз 90/Партия на Зелените - 68 депутати. \r\n2003 г. \r\nИзстрелян е апаратът на Европейската космическа агенция СМАРТ-1, предназначен за изследване на Луната от лунна орбита. \r\nНа 3 септември 2006 СМАРТ-1 преднамерено е разбит в лунната повърхност, прекратявайки мисията. \r\n1994 г. \r\nЗакрита е последната в Канада американска военна база. \r\n1990 г. \r\nРусия е приета в Интерпол. \r\n1987 г. \r\nВ района на колумбийския град Виля Тина пълноводни потоци, предизвикани от проливни дъждове, стават причина за смъртта на 317 души. \r\n1970 г. \r\nЧрез посредничеството на египетския президент Гамал Абдел Насър е сключено примирие между Организацията за Освобождение на Палестина и Йордания. \r\n1964 г. \r\nКомисията \"Уорън\" решава, че единствено Ли Харви Осуалд е виновен за убийството на американския президент Джон Кенеди, извършено на 22 ноември 1963 година. Ли Харви Осуалд е американец, който по заключения на две държавни разследвания е убил Джон Ф. Кенеди. Комисията на Уорън прави заключение, че Осуалд е действал сам, а сформираната през 70-те години Конгресна комисия за разследване убийствата на президента Джон Кенеди и Мартин Лутър Кинг преценява, че макар Осуалд да стреля по президента, Кенеди той \"най-вероятно е бил убит вследствие на заговор\". Осуалд е прострелян смъртоносно два дни по – късно в подземието на полицейския участък на Далас от Джак Руби. Някои анализатори на официалните отчети твърдят, че Осуалд въобще не е бил замесен и че е обвиняван несправедливо, но липсват други главни заподозрени лица. \r\n1962 г. \r\nВ Барселона вследствие на наводнение загиват 470 човека. \r\n1940 г. \r\nВ Берлин е сключен Тристранният пакт - съюзен договор между Германия, Италия и Япония, подписан от министрите на външните работи на Германия – Й. Рибентроп, на Италия – Г. Чано, и на Япония – С. Курусу. Договорът е сключен за срок от 10 години. Предвижда разделяне на света на зони на влияние. Държавите, подписали Тристранния пакт, се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. България се присъединява към пакта на 1 март 1941 г. \r\n1939 г. \r\nНемската армия завзема полската столица Варшава 27 дни след като нахлува в Полша и с това е предизвиква избухването на Втората световна война. \r\n1937 г. \r\nВ американското градче Албиън, щат Ню Йорк, е открито първото училище в света за Дядо Коледовци. \r\n1915 г. \r\n385 души умират в пристанището на град Бриндизи след взрив на борда на италианския военен кораб \"Бенедето Брин \r\n1905 г. \r\nВ Ню Йорк е арестувана жена за пушене в автомобил. \r\n1893 г. \r\nВ Джърси започва да се издава първият украински печатен орган – вестник “Свобода”. \r\n1854 г. \r\nАмериканският кораб “Арктик” се сблъсква с френският параход “Веста”, в резултат на което загиват 350 души. \r\n1825 г. \r\nПусната е в експлоатация първата в света железопътна линия между английските градове Стъктън и Дарлингтън. Англичанинът Джордж Стивънсън управлява лично конструирания от него парен локомотив с 450 пътника и скорост на движение 24 км/час. \r\n1672 г.  \r\n„Кралска африканска компания - Англия” получава монополно право за търговия с роби в Африка. \r\n1540 г. \r\nПапа Павел III узаконява създадения 6 години по-рано от Игнаций Лойола Орден на йезуитите. Йезуитския орден е католически орден, основан през 1534 г. Членовете на ордена не напускат светското общество, но смятат, че всички средства за постигане целите на църквата са позволени. Орденът е една от главните опори на Котрареформацията. Прониква в Индия, Япония, Китай, Филипините и Парагвай. През XVIII дейността му е преустановена, поради намесата му в политиката. През XIX в. е възстановен. \r\n1529 г. \r\nТурските войски предвождани от Сюлейман І Великолепни обсаждат Виена. До 15 октомври същата година Сюлейман І провежда няколко безуспешни атаки срещу града. Защитниците на австрийската столица проявяват изключителен героизъм. Постепенно османските войници започват да изпитват остър недостиг на хранителни продукти. Султанът и армията започват да се страхуват, че до настъпване на зимните студове няма да могат да се върнат по домовете си. Това принуждава Сюлейман І да снеме обсадата на Виена и да потегли обратно за Истанбул, където пристига през декември 1529 г. На тази дата са родени: \r\n1921 г. \r\nРоден е Миклош Янчо - унгарски режисьор. Завършва факултет по право и етнография в гр. Клуж (1944 г.). От 1947 г. до 1950 г. учи във Висшата школа за театър и кино. От 1951 г. снима хроникални, научнопопулярни и документални филми, свързани с изкуството и етнографията - “На края на града” (1957 г.), “Дворците на Пекин” (1958 г.), “Безсмъртие” (1959 г.), “Разсъмвания и залези” (1961 г.), “Колелото на времето” (1963 г.), “Новото присъствие” (1965 г.), “Камбаните са отишли в Рим” (1959 г.), “Завръзка и развръзки” (1963 г.), “Така дойдох” (1965 г.), “Безнадеждните” (1966 г.), “Звездочели войници” (1967 г.), “Тишина и вик” (1968 г.). Янчо снима паралелно в родината си и в чужбина - Франция, Италия, Германия, Югославия: “Сироко” (1969 г.), “Кристални ветрове” (1969 г.), “Агнец Божий” (1971 г.), “Пацифистката” (1971 г.), “Техника и ритуал” (1972 г.), “Рим иска цезаря” (1973 г.). През 70-те години Янчо се насочва към символиката, идваща от народната и революционна поезия, хореографията и националната драматична съдба - “Народът моли за още” (1972 г.), “Любов моя, Електра” (1975 г.), “Частни грехове, публични добродетели” (1976 г.), “Унгарска рапсодия” (1978 г.), “Алегро барбаро” (1979 г.), “Сърцето на тирана, или Бокачо в Италия” (1981 г.), “Червеният псалом” (1983 г.), “Хороскопът на Иисус Христос” (1989 г.), “Син дунавски валс” (1992 г.), “Последната вечеря” (2001 г.). От 1971 г. поставя театрални спектакли. \r\n1880 г. \r\nРоден е Жак Тибо - френски цигулар, представител на френската цигулкова школа. През 1896 г. завършва Парижката консерватория в класа на П. Марсик. От 1898 г. е солист в симфоничните концерти на Е. Колона в Париж. Майстор е на интерпретацията на произведения от френски композитори. Работи с пианиста А. Корто и виолончелиста П. Казалс. Преподава в Екол Нормал Мюзик в Париж. От 1943 г. заедно с пианистката М. Лонг организира в Париж конкурс за пианисти и цигулари (от 1946 г. - Международен конкурс “М. Лонг - Ж. Тибо”). Загива при самолетна катастрофа във Френските Алпи през 1953 г. \r\n1879 г. \r\nРоден е Сирил Меир Скот - английски композитор. Завършва консерваторията във Франкфурт на Майн през 1898 г. Композира пиеси за пиано и вокални лирични миниатюри, в които се проявяват характерните за творчеството му черти на импресионизма (пиесите за пиано “В страната на лотоса”, “Негърски танц”, циклите “Египет”, “Индийска сюита”). Други негови произведения са: операта “Алхимик” ( 1925 г.), балета “Самозваният аптекар” (1923 г.), пиесата за солист, хор и оркестър “Жестоката жена” (по Дж. Кийтс, 1916 г.), оди, произведения за хор и оркестър, 3 симфонии, 5 увертюри, оркестрови сюити, инструментални концерти, камерно-инструментални ансамбли и над 100 песни. Автор е на “Философия на модернизма” (1917 г.), на изследвания в областта на музикална естетика, на сборник със стихове. Умира на 31 декември 1970 г. в Ийстбърн. \r\n1722 г. \r\nРоден е Самюъл Адамс - американски политик; губернатор на щата Масачусетс (1794-1797 г.). Той е един от организаторите на освободителната борба по време на Войната за независимост в Северна Америка. През 1743 г. защитава дисертация, в която развива идеята за законността на \"съпротивата срещу върховните магистрати\". Избран е за ръководител на революционната организация \"Синове на свободата\". През 1772 г. основава Кореспондентски комитет в Бостън - първообраз на местната революционна власт. След приключването на Войната за независимост се бори за отмяна на робството. Умира на 2 октомври 1803 г. На тази дата умират: \r\n2016 г. \r\nУмира бившият ирански министър-председател (1977-1978 г.) и министър на финансите (1965-1974 г.) Джамшид Амузегар (93 г.). \r\n1919 г. \r\nУмира Аделина Пати - италианска оперна певица (колоратурен сопран). Родена е на 19 февруари 1843 г. в Мадрид. Семейството £ емигрира в САЩ. На 18 години гастролира в \"Ковънт Гардън\" (Лондон) в операта \"Сомнамбула\" на В. Белини и се превръща в сензация. Триумфира по сцените на Брюксел, Париж, Санкт Петербург, Милано, Монте Карло, Мадрид. В репертоара си има 42 опери. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.09.27", "title": "Денят 27 септември в световната история"}
{"url": "http://www.focus-news.net/news/2018/09/27/2571663/burgas-v-obshtinata-shte-se-provede-preskonferentsiya-vav-vrazka-s-proekt-za-namalyavane-na-morskite-otpadatsi-v-kraybrezhnite-rayoni-na-cherno-more.html", "text": "В Общината ще се проведе пресконференция във връзка с проект за намаляване на морските отпадъци в крайбрежните райони на Черно море. Това съобщиха от пресцентъра на  Община Бургас . Пресконференцията ще се състои от 10.00 часа днес в Заседателната зала на Общината. Тя е за началото на проект „Иновационни техники и методи за намаляване на морските отпадъци в крайбрежните райони на Черно море“. Зам.-кметът Руска Бояджиева ще ви представи подробна информация за инициативата, като една от целите е създаване на компютърна карта на морските течения и разпространение на потенциалните замърсявания.", "date": "2018.09.27", "title": "Бургас: В Общината ще се проведе пресконференция във връзка с проект за намаляване на морските отпадъци в крайбрежните райони на Черно море"}
{"url": "http://www.focus-news.net/news/2018/09/27/2571668/sofiya-pri-izvarsheno-napadenie-sa-naneseni-shteti-na-3-stakla-na-tramvay-v-rayona-na-spirka-han-kubrat-nyama-postradali-hora.html", "text": "При извършено нападение са нанесени щети на 3 стъкла на трамвай в района на спирка „Хан Кубрат“. Това съобщиха за  Агенция „Фокус“  от пресцентъра на  МВР . Сигналът е подаден снощи в 21.20 часа. Все още се изясняват подробности около случая. Няма точна информация за оръжието, с което се е извършено нападението. Предположенията са между въздушна пушка и прашка. При инцидента няма пострадали.  \r\nДаяна ДЮЛГЕРОВА", "date": "2018.09.27", "title": "София: При извършено нападение са нанесени щети на 3 стъкла на трамвай в района на спирка „Хан Кубрат“, няма пострадали хора"}
{"url": "http://www.focus-news.net/news/2018/09/27/2571669/blagoevgrad-shofyorite-tryabva-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Нормално се осъществява движението на главен път Е-79, второкласен път-19 Симитли - Гоце Делчев и автомагистрала „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни и свличане на скална маса в участъците. Движението по път главен път Е-79 Благоевград – Кресна в участъка от изхода от Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 28 септември 2018 г.", "date": "2018.09.27", "title": "Благоевград: Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/09/27/2571665/blagoevgrad-normalno-se-osashtestvyava-trafikat-na-gkpp-kulata.html", "text": "Нормално се осъществява трафикът на ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nЛора КАЛЧЕВА", "date": "2018.09.27", "title": "Благоевград: Нормално се осъществява трафикът на ГКПП „Кулата“"}
{"url": "http://www.focus-news.net/news/2018/09/27/2571670/stara-zagora-vremenno-shte-bade-ogranicheno-dvizhenieto-po-patya-stara-zagora-kazanlak-v-rayona-na-selo-zmeyovo-zaradi-remont-na-zhelezopatna-otsechka.html", "text": "Временно ще бъде ограничено движението по пътя Стара Загора - Казанлък в района на село Змейово заради ремонт на железопътна отсечка, който ще се извърши днес. Това съобщиха от пресцентъра на  Община Стара Загора . Във връзка с изпълнение на обект: Механизирано подновяване на железен път в междугарие Змейово - Стара Загора от 8.00 часа до 17.00 часа днес ще бъде създадена временна организация на движението по време на строителство. Ще бъде затворен пътя от Стара Загора към Казанлък. Движението на автомобилите от Стара Загора за Казанлък, ще се извършва през селата Пряпорец и Борилово. От Казанлък за Стара Загора движението ще е отбито по обходен маршрут от надлеза за село Змейово през селата Борилово и Пряпорец.", "date": "2018.09.27", "title": "Стара Загора: Временно ще бъде ограничено движението по пътя Стара Загора - Казанлък в района на село Змейово заради ремонт на железопътна отсечка"}
{"url": "http://www.focus-news.net/news/2018/09/27/2571671/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 27 септември. Това съобщиха от пресцентъра на  дружеството .Във връзка с механично почистване и дезинфекция на резервоар „Железница“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с направа на временна връзка на уличен водопровод на ул. „Поп Евстати Витошки“, кв. „Бояна“, се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Даскал Стоян Попандреев“, ул. „Воденичница“, ул. „Севастократор Калоян“, ул. „Кумата“, ул. „Радецки“, ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ ъгъла с ул. „Ралевица“. \r\nВъв връзка с подмяна на спирателен кран на бул. „Никола Йонков Вапцаров“, жк. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Никола Йонков Вапцаров“ от бул. „Черни връх“ до ул. „Козяк“; ул. „Козяк“ от бул. „Никола Йонков Вапцаров“ до ул. „Русалийски проход“; ул. „Русалийски проход“ от ул. „Козяк“ до ул. Банат“; ул. „Банат“ от бул. „Никола  Йонков Вапцаров“ до ул. „Кишинев“ и ул. „Страцин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалийски проход“ ъгъла с ул. „Банат“. \r\nВъв връзка с подмяна на сградно водопроводно отклонение на ул. „Плана планина“, с. Железница, се налага спиране на водоподаването от 09:00 до 15:30 часа на клиентите на „Софийска вода”, живеещи в района на: ул. „Кимов дол“, ул. „Стамболова река“, ул. „Ведена“, ул. „Плана планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“№25.Във връзка с изпълнение на инвестиционен проект за реконструкция на уличен водопровод на бул. „Джеймс Баучер“ кв. „Лозенец“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бул. „Джеймс Баучер“ от ул. „Милин камък“ до пл.“ Велчова завера“; Математически факултет на СУ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора “ ъгъла с бул. „Джеймс Баучер“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с прекъсване на сградно водопроводно отклонение на ул. „Константин Муравиев“, кв. „Малинова долина“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Константин Муравиев“, ул. „Инж. Стоимен Сарафов“ №27 и №29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Муравиев“ №15. \r\nВъв връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Христо Ботев“. \r\nВъв връзка с подмяна на сградно водопроводно отклонение на ул. „Приплат“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Приплат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Приплат“№25. \r\nВъв връзка с подмяна на сградно водопроводно отклонение на ул. „Блазна“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Блазна“ от ул. „Полуврак“ до № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Полуврак“.Във връзка с реконструкция на уличен водопровод на ул. „Славе Турчов“, с. Локорско, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Славе Турчов“ от ул. „Петко Симеонов“ до бул. „Илия Манов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славе Турчов“ ъгъла с ул. „Илия Манов“. \r\nВъв връзка с подмяна на сградно водопроводно отклонение на ул. „Витошки езера“, кв. „Симеоново“, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Витошки езера“ от ул. „Бяла бреза“ до ул. „Мишова орница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки езера“ ъгъла с ул. „Бяла бреза“. \r\nВъв връзка с подмяна на сградно водопроводно отклонение на ул. „Стара планина“, с. Подгумер, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Стара планина“ от ул. „Върбите“ до ул. „Котева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Котева“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/27/2571662/blagoevgrad-peti-godishen-kongres-na-balgarskiya-sayuz-po-balneologiya-i-spa-turizam-se-provezhda-v-obshtinite-gotse-delchev-i-garmen.html", "text": "Пети годишен конгрес на Българския съюз по балнеология и СПА туризъм се провежда в общините Гоце Делчев и Гърмен. Това съобщиха от пресцентъра на  Български съюз по балнеология и СПА туризъм . Партньори на конгреса са Министерство на туризма, Община Гърмен и Община Гоце Делчев. Сред официалните гости във форума, който се провежда в хотел UVA NESTUM Wine&SPA, са представители на Комисията по здравеопазване към 44-тото Народно събрание на Република България, министри, кметове на общини, експерти от туристическия сектор, представители на неправителствени организации в туризма, на бизнес, образователни и др. институции. Сред специалните гости и лектори на конгреса са членове на УС на Европейската СПА асоциация (ЕSPA), както и членовете на УС на БСБСПА, и на съюза от цялата страна, собственици и мениджъри от българската СПА индустрия.  \r\nТази година темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм” (Медикъл/СПА и СПА туризъм по поречието на р. Места).  \r\nДнес програмата на събитието предвижда пресконференция, посветена на науката, образованието и здравния туризъм, която ще започне в 10.00 часа, дискусия, представяне на български СПА продукти и трансгранични културно-исторически термални маршрути. Около 16.00 часа ще бъде представена интернет платформа за специализиран Медикъл/СПА и СПА туризъм. След това ще се състои специална културна програма за участниците, организирана от Община Гоце Делчев и Община Гърмен. Гала-вечерята и церемонията по връчване на Годишните награди на Български съюз по балнеология и СПА туризъм ще се състоят в 20.00 часа. \r\nПетият конгрес на БСБСПА ще завърши с гала-вечеря и церемония по връчване на Годишните награди на Български съюз по балнеология и СПА туризъм. Медийни партньори на конгреса са: Българското национално Дарик радио, Информационна агенция \"Фокус\", в. \"Труд\", в. \"19 минути\", Travel&Hospitality Experts и сп. \"Beauty woman\".", "date": "2018.09.27", "title": "Благоевград: Пети годишен конгрес на Българския съюз по балнеология и СПА туризъм се провежда в общините Гоце Делчев и Гърмен"}
{"url": "http://www.focus-news.net/news/2018/09/27/2571674/veliko-tarnovo-myuzikalat-zlatnoto-petle-shte-bade-predstaven-v-svishtov-po-povod-praznika-na-grada-svishtovski-loznitsi.html", "text": "Мюзикълът „Златното петле“ от Александър Пушкин, по музика на Вячеслав Улановски, в изпълнение на Врачанската симфониета, ще бъде представен в Свищов по повод празника на града „Свищовски лозници“, съобщиха от пресцентъра на  Общината . Първото представление е от 09.30 часа днес (за децата от детските градини), а второто - от 11.00 часа (за децата от I и II клас). Мюзикълът ще се играе на сцената на Първо българско народно читалище „Еленка и Кирил Д. Аврамови - 1856“. Входът е свободен за деца, придружавани от родители, на балкона.", "date": "2018.09.27", "title": "Велико Търново: Мюзикълът „Златното петле“ ще бъде представен в Свищов по повод празника на града „Свищовски лозници“"}
{"url": "http://www.focus-news.net/news/2018/09/27/2571672/dobrich-remont-na-asfaltova-nastilka-se-izvarshva-po-vtoroklasniya-pat-dobrich-silistra.html", "text": "Ремонт на асфалтова настилка в два участъка се извършва по второкласния път Добрич - Силистра. Движението се регулира с пътни знаци. Дейностите продължават до 22 октомври, предаде кореспондент на  Радио „Фокус” – Варна . До края на месеца продължава ремонтът на част от Околовръстния път на Добрич. Движението на автомобили се осъществява с повишено внимание и се регулира с пътни знаци. Срокът за приключване на ремонта по пътя за Варна е 30 ноември. Там също се ремонтира частично асфалтова настилка. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, тихо е, температурата е 3 градуса.  \r\nЖулиета НИКОЛОВА", "date": "2018.09.27", "title": "Добрич: Ремонт на асфалтова настилка се извършва по второкласния път Добрич - Силистра"}
{"url": "http://www.focus-news.net/news/2018/09/27/2571673/burgas-obshtinskiyat-savetnik-ot-gerb-yuliyan-stankov-organizira-priemen-den-za-grazhdani.html", "text": "Общинският съветник от ГЕРБ - Бургас Юлиян Станков организира приемен ден за граждани от 16.30 часа днес в централата на партията в Бургас (ул. „Конт Андрованти” 5). Това съобщиха от пресцентъра на  ПП ГЕРБ . Юлиян Станков е член на постоянната Комисия по бюджет и финанси, както и на постоянната комисия по международно сътрудничество, оперативни програми и неправителствени организации. \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.09.27", "title": "Бургас: Общинският съветник от ГЕРБ Юлиян Станков организира приемен ден за граждани"}
{"url": "http://www.focus-news.net/news/2018/09/27/2571676/pazardzhik-zabraneno-e-preminavaneto-na-tovarni-avtomobili-nad-10-tona-po-mosta-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за  Радио „Фокус“ - Пазарджик  дежурният в Областно пътно управление - Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.27", "title": "Пазарджик: Забранено е преминаването на товарни автомобили над 10 тона по моста в село Бошуля поради ремонт"}
{"url": "http://www.focus-news.net/news/2018/09/27/2571675/pregled-na-osnovnite-temi-v-dobrudzhanskiya-pechat.html", "text": "„В Окръжния съд откриха „синя стая“ за щадящо изслушване на деца“, съобщава на първа страница вестник  „Нова добруджанска трибуна“ . Помещението е създадено и оборудвано със съдействието на Министерство на правосъдието чрез Българо-швейцарска програма за сътрудничество. Това е седмата „синя стая“ в страната, създадена по тази програма. Създадена е видеоконферентна връзка посредством монитор и микрофон между „синята стая“ и съдебна зала, така че в реално време се предава звук и картина. „В село Царевец откриха паметна плоча на загиналите в Добричката епопея“, съобщава изданието. Паметният знак е открит от Радослав Симеонов, главен експерт в отдел „Военни паметници“ към Министерство на отбраната, и кметът на Община Добричка инж. Тошко Петков. Изработката на паметната плоча е на Христо Илиев. „Пътят към страстта“ е големият победител в 48-часовото филмово предизвикателство „Красив Добрич“, съобщава изданието. На тържествена церемония представител на Община град Добрич е връчил наградата на екип „Лайм“. В него влизат Ангел Генков, Янко Минчев, Кольо Колев и Михаил Иванов. Събитието се е провело по повод Деня на Добрич в рамките на 48-часов конкурс за късометражен филм, разкриващ потенциала на града. Измежду 45 кандидати журито е избрало пет екипа, които между 21 и 23 септември е трябвало да филмират, обработят и представят свой филм.  \r\nЗа арест на наркодилър, съобщава на първа страница вестник  „Добруджанска трибуна“ . Постоянна мярка е определена от Добричкия окръжен съд за 19-годишен мъж, обвинен в притежание с цел разпространение на наркотици. При проведена специализирана акция на полицията мъжът е спрян за проверка и впоследствие задържан. Предмет на престъплението са високорискови вещества. „Обявен е нов конкурс за туристическо лого на Добрич“, съобщава всекидневникът. Целта е да бъде създаден разпознаваем знак, представящ града на туристическата карта на страната. Условията за участие в конкурсната програма са публикувани на сайта на Общината. Проектни предложения могат да се подават до 16 ноември включително. „Споразумение в социалната сфера подписаха Балчик и кметства в Румъния“, съобщава изданието. Белият град ще си сътрудничи с кметствата Тузла, Аджиджа и Кумпана. Партньори ще бъдат и Агенциите по заетостта в двете държави. Дейностите са насочени към осигуряване на трудова заетост на хора на възраст между 55 и 70 години.", "date": "2018.09.27", "title": "Преглед на основните теми в добруджанския печат"}
{"url": "http://www.focus-news.net/news/2018/09/27/2571677/sport-sarbiya-pobedi-italiya-s-30-i-e-na-krachka-ot-polufinalite-na-svetovnoto-po-voleybol.html", "text": "Националният отбор на Сърбия победи Италия с 3:0 гейма пред 12 хиляди зрители в Торино и трябва да вземе един гейм в следващия си мач срещу Полша утре от 21:30, за да се класира за полуфиналите на Световното първенство. В мач от другата група на последната шестица Бразилия победи Русия с 3:2 гейма, а днес от 18:00 „Сборная“ ще играе решаващ мач за класиране сред най-добрите четири със САЩ.", "date": "2018.09.27", "title": "Спорт: Сърбия победи Италия с 3:0 и е на крачка от полуфиналите на Световното по волейбол"}
{"url": "http://www.focus-news.net/news/2018/09/27/2571678/blagoevgrad-v-grada-e-se-provede-traditsionna-sreshta-na-stari-gornodzhumayski-rodove.html", "text": "Традиционна среща на стари горноджумайски родове ще се проведе в Благоевград. Инициативата е част от „Горна Джумая – градски пейзажи“, посветена на 105 години от опожаряването на град Кукуш (Беломорска Македония) и Европейски дни на наследството. Това съобщиха от пресцентъра на  Община Благоевград . Събитието ще се проведе днес в квартал „Вароша“. Официалното откриване е от 16.00 часа. Час след това започва концерт на група за стари градски песни „Нежни звуци“ при НЧ „Н. Й. Вапцаров -1866“. Предвидена е и дегустация на традиционни гозби по европейски рецепти, подготвени от учениците от Професионална гимназия по туризъм и лека промишленост. Ще бъде направена и ретро фотосесия с костюми и реквизит от РИМ и читалището в Измирлиевата къща. Кулминацията на събитията ще бъде в 18.00 часа, когато пред Мощанската къща и Галерия „Св. Лука” в кв. „Вароша“ инициативата ще приключи със спектакъла „Леле, Яно!” – концерт на Китаро-мандолинен оркестър „Пирински звуци”, Вокален ансамбъл „Езерец” и Пирински танцов ансамбъл „Вихрен” към НЧ „Никола Вапцаров – 1866”.", "date": "2018.09.27", "title": "Благоевград: В града е се проведе Традиционна среща на стари горноджумайски родове"}
{"url": "http://www.focus-news.net/news/2018/09/27/2571679/veliko-tarnovo-zatvoren-za-tovarni-avtomobili-nad-10-tona-e-pat-551-debelets-sredni-kolibi-elena.html", "text": "Интензивно е движението по главните булеварди и кръстовища в града. Пътните настилки са сухи, а времето – слънчево, предаде репортер на  Радио „Фокус“ – Велико Търново . Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел „Качица\", както и по улица „Магистрална“, която съвпада с път София – Варна. Всички светофарни уредби към момента работят нормално. Колони от автомобили има и покрай по-големите училища и детски градини в града. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на старата столица.  \r\nУсловията за пътуване в областта също са нормални. Настилките са предимно сухи, времето – облачно, като на места превалява дъжд. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.09.27", "title": "Велико Търново: Затворен за товарни автомобили над 10 тона е път -551 Дебелец - Средни колиби - Елена"}
{"url": "http://www.focus-news.net/news/2018/09/27/2571681/yambol-shte-se-provede-publichno-obsazhdane-na-otcheta-za-kasovoto-izpalnenie-byudzheta-na-obshtinata-za-2017-g.html", "text": "Днес в зала 107 на Община Ямбол ще се състои публично обсъждане на отчета за касовото изпълнение на бюджета на Общината към 31 декември 2017 г. Началото е в 17.30 часа. Това съобщиха от пресцентъра на  Община Ямбол . \r\nОбсъждането се провежда на основание чл. 140, ал. 4 от Закона за публичните финанси и Наредбата за условия и реда за съставяне на тригодишна бюджетна прогноза за местните дейности. Председателят на Общински съвет – Ямбол д-р Данаил Ибришимов кани жителите на Ямбол, юридически лица, представители на средствата за масово осведомяване, също така представители на бюджетни звена и граждански сдружения, общински съветници и други заинтересовани лица да вземат участие в публичното обсъждане.", "date": "2018.09.27", "title": "Ямбол: Ще се проведе публично обсъждане на отчета за касовото изпълнение бюджета на Общината за 2017 г."}
{"url": "http://www.focus-news.net/news/2018/09/27/2571680/burgas-kmetat-dimitar-nikolov-shte-se-sreshtne-s-gimnastichkata-stefani-kiryakova.html", "text": "От 12.00 часа днес кметът Димитър Николов ще посрещне в Заседателната зала на Община Бургас световната ни шампионка с ансамбъла по художествена гимнастика Стефани Кирякова, нейната треньорка от клуб по художествена гимнастика „Черноморец“ и родителите ѝ. Това съобщиха от пресцентъра на  Община Бургас .", "date": "2018.09.27", "title": "Бургас: Кметът Димитър Николов ще се срещне с гимнастичката Стефани Кирякова"}
{"url": "http://www.focus-news.net/news/2018/09/27/2571682/pregled-na-osnovnite-temi-v-starozagorskiya-pechat.html", "text": "\"Патриарх Неофит води Светия Синод в Стара Загора\", е акцент в днешния брой на вестник  \"Старозагорски новини\" . Повод за визитата е честването на празника на града и 180 години от рождението на митрополит М. Кусев. Фондация на името на свети Киприян Цамблак Чудотворец, митрополит Киевски, Литовски, Московски и на цяла Русия регистрира старозагорският владика Киприан, идеята е чрез нея да бъдат набирани средства, с които да бъде подпомагано образованието на талантливи младежи.  Митрополитът оповести начинанието си в навечерието на чествания по повод 180-годишнината от рождението на първия владика на Старозагорската епархия Методий Кусев, която ще се празнува на 5 октомври заедно с Деня на Стара Загора. Тържествата ще бъдат уважени от патриарх Неофит и представители на Светия Синод. Заедно с патриарха в града ще пристигне чудотворната икона на Пресвета Богородица \"Скоропослушница\" от украинския град Ананаиев. Тогава ще бъде обявено официално и решението на Епархийския съвет храмът да придобие статут на катедрален, а изпълняващият досега тези функции храм \"Свети Димитър Солунски чудотворец\" да стане владишки. Патриарх Неофит ще вземе участие в научна конференция, посветена на делото и живота на дядо Методий, където ще бъде представен и документален филм за него, а впоследствие ще бъде осветена и ремонтираната сграда на неделното училище при църквата \"Света Троица\". Митрополит Методий Кусев е роден в град Прилеп с мирското име Тодор Йовчев. Моменти от биографията му писателят Димитър Талев е вплел в образа на героя си Лазар Глаушев в романа \"Преспанските камбани\".  \r\n\"Кмет-ветеран остава без книжка\", чете моще в изданието. Каращият пореден мандат като кмет на чирпанското село Мирово Димитър Мурджов ще остане за следващите две години без свидетелство за правоуправление на МПС и ще заплати глоба в размер на 3 000 лв. Административното наказание е заради катастрофа с личния му автомобил \"Ситроен\" и отказ да бъде проверен с дрегер за употреба на алкохол, и да даде кръвна проба. Видимо почерпеният водач на ситроена, който отнесъл един от стълбовете за осветление при входа на обекта, категорично отказал да \"духа\", след което му била взета книжката. Катастрофата е била заснета от множеството охранителни видеокамери, но случаят не е бил включен в ежедневния бюлетин за медиите.  \r\n\"Агенти на Държавна сигурност са управлявали държавни дружества в Старозагорско\", съобщава още вестникът. Агентите са били в ръководствата на водещи държавни дружества в Старозагорска област от структурата на Министерството на икономиката, сочи доклад на Комисия по досиета. Изп. директор на най-големия навремето в България Азотно-торов завод \"Агробиохим\" в периода 1998-1999 г. - Васил Щерев, е с установена принадлежност към управление VI на Държавна сигурност. Директорът на дървопреработваща фирма \"Габровница\" ЕООД - Горно Сахране, в периода от 1992-1995 г. и отново през 1997-а - Ганко Ганев, е сътрудничил в III-IV-IV управление на ДС под псевдонима \"агент Желязов\". Под псевдонима \"агент Георги\" в услуга на управление II-I-II e бил Боян Петков, член на Съвета на директорите (1992-1994 г.) на НИТИ ЕАД - Казанлък.  С установена принадлежност към органите на ДС е и неговият колега - също член на СД на НИТИ - Казанлък - Здравко Куманов. Той е бил секретен сътрудник под псевдонима \"Крум\".  Управителят на \"Летище Стара Загора\" ЕООД от 1991-ва до 2010 г. Иван Нойков пък е бил съдържател на явочна квартира под псевдонима \"БОР\". Звучното име \"агент Търновски\" е било дадено на сътрудничилия в управление IV-II-I на ДС Иван Михайлов - председател на Съвета на директорите на \"Бъдещност\" ЕАД - Чирпан, в периода 1991-1994 г. В казанлъшката оръжейница \"Арсенал\" са установени двама с принадлежност към ДС - Владимир Тодоров (член на Съвета на директорите 1997-1999 г.), който е бил щатен служител, и Димитър Зидаров (член на СД 1993-1995 г.). За него е установена принадлежност към управление III-I-I на ДС под псевдонима \"агент Чавдар\".", "date": "2018.09.27", "title": "Преглед на основните теми в старозагорския печат"}
{"url": "http://www.focus-news.net/news/2018/09/27/2571659/tass-donald-tramp-naricha-iran-vtoroto-po-vazhnost-predizvikatelstvo-za-sasht-sled-kitay.html", "text": "Иран представлява за Съединените щати, може би второ най-голямо предизвикателство след Китай. Това становище бе изнесено в сряда от президента на САЩ Доналд Тръмп на пресконференция в Ню Йорк, цитиран от  TACC . \r\n\"Мисля, че няма по-голямо предизвикателство, с изключение на Китай\", каза той, говорейки за Иран. Тръмп още веднъж критикува сключеният с Техеран  Съвместен всеобхватен план за действие за ядрената програма (СВПД). \r\nПрезидентът на САЩ вярва, че Техеран ще се върне рано или късно на преговорите по иранското ядрено досие. \r\n\"Мисля, че Иран ще се върне към мен и ще направим добра сделка\", каза той, като призна, че това може и да не се случи. В този случай, според Тръмп, няма значение какво мислят световните лидери на други страни за иранското споразумение. \"Аз просто искам [иранците] да не разполагат с ядрени оръжия\", подчертава президентът. \"Наистина ли искам толкова много?\"  Юлиян Марков", "date": "2018.09.27", "title": "ТАСС: Доналд Тръмп нарича Иран второто по важност предизвикателство  за САЩ след Китай"}
{"url": "http://www.focus-news.net/news/2018/09/27/2571683/botyo-botev-kriminalist-izvarshitelyat-na-chetvornoto-ubiystvo-v-kaspichan-nay-veroyatno-ima-psihichni-otkloneniya-zashtoto-dori-ne-e-predpriel-merki-za-ukrivane-na-deyanieto.html", "text": "Моето лично мнение, на база на информацията, която тече, че извършителят на четворното убийство в Каспичан има психични отклонения. Той дори не е предприел мерки за да укрие своето деяние. Това каза криминалистът Ботьо Ботев в предаването „Здравей България“ по  Нова телевизия . Според него обществеността е пряко ангажирана с подобни случаи като убийството в Каспичан. „Да считаме, че може да се сложи полицай във всеки дом е нереално, и не житейски истински. Тук до известна роля играе настройката на обществеността и тя да бъде ангажирана с това. За такива негативни отношения, които възникват в обществото, трябва да бъдат уведомявани съответните служби“, обясни той. Ботев каза още, че разглеждайки този случай в Каспичан, е прекалено рано да се правят каквито и да е изводи за това, което се е случило. Според него съществено важно при един такъв тежък инцидент, да се направят първоначално няколко задължителни неща: оглед на местопроизшествието, защото от там ще се вземат конкретни насоки за това, което се е случило. „Ние можем да разсъждаваме за това, дали е станало инцидентно, дали убийството е планирано, дали извършителят има психопатни наклонности. Този случай е лесен за работа и той ще  бъде решен съобразно всички изисквания на закона. Обществеността в лицето на служби, психиатри, местна власт трябва да се реагира на подобни негативни отношения“, обясни той. По думите му в предишни години също е имало подобни ситуации, но агресията през последното десетилетие се увеличава.", "date": "2018.09.27", "title": "Ботьо Ботев, криминалист: Извършителят на четворното убийство в Каспичан, най-вероятно има психични отклонения, защото дори не е предприел мерки за укриване на деянието"}
{"url": "http://www.focus-news.net/news/2018/09/27/2571685/burgas-1-100-izpalniteli-shte-uchastvat-v-osmiya-natsionalen-festival-srebro-v-kosite-pesen-v-dushite.html", "text": "Започва осмото издание на националния фестивал „Сребро в косите, песен в душите, край морето на Бургас“. Това съобщиха от пресцентъра на  Община Бургас . 100 състави и 30 индивидуални изпълнители или общо 1100 участници ще излязат на сцената в залата на НХК от 10.00 часа днес. \r\nСамодейните певчески групи и състави ще представят богат и разнообразен репертоар от автентичен и обработен български фолклор, популярни естрадни, патриотични и стари градски песни. \r\nНаред с пенсионерските клубове и формации от Бургас, в града идват гости от цяла България. Тази година има записани участници дори от градовете Тервел, Белоградчик, Крумовград, Ивайловград и Дулово. \r\nЦелта на фестивала е социална адаптация на хората от т. нар. „трета“ възраст, както и съхраняване, развиване и популяризиране на българската фолклорна, естрадна и стара градска песен. \r\nПо традиция през втората вечер (28 септември) от 17.30 часа ще се състои Гала концерт на най-атрактивните участници, който се посвещава на Международния ден на възрастните хора – 1 октомври. \r\nФестивалът се организира от Община Бургас и Сдружение „Съюз на пенсионерите – 2004“.", "date": "2018.09.27", "title": "Бургас: 1 100 изпълнители ще участват в осмия национален фестивал „Сребро в косите, песен в душите“"}
{"url": "http://www.focus-news.net/news/2018/09/27/2571684/oon-predstavitelite-na-prishtina-ne-sa-pokaneni-na-obshtoto-sabranie.html", "text": "Делегацията от Косово, съставена от президента на страната Хашим Тачи, премиера Рамуш Харадинай и външния министър Беджет Пацоли не са получавали покана за участие на 73-ото Общо събрание на ООН, предава  белградското радио „Б92“ . \r\nГоворителят на световната организация Ери Канеко отбеляза това в сряда и добавим че представителите на Прищина са в Ню Йорк „частно“. \r\n„Не са канени официално, а причините са добре известни. Те могат да са в Ню Йорк частно“, заяви Канеко, като по този начин опроверга информация на косовския телевизионен канал Klan Kosova, според която Тачи „участва в работата на Общото събрание (на ООН)“. \r\nГоворителят уточни, че Прищина няма статут на постоянен наблюдател, какъвто имат само Ватикана и Палестина. \r\nТова, коментира Б92, обяснява защо никой от косовската делегация не е присъствал на вечерята на участниците във форума, проведен през първия ден на сесията при домакинството на американския президент Доналд Тръмп. \r\nПо-рано от Прищина обявиха, че Тачи ще се срещне с Тръмп по време на Общото събрание, но малко преди той да замине за Ню Йорк, кабинетът на косовския държавен глава заяви, че срещата „не е сигурна, защото не е потвърдена“. \r\nВ сряда обаче президентът на Косово публикува своя снимка редом до лидера на САЩ в „Туитър“. \r\nПревод и редакция:", "date": "2018.09.27", "title": "ООН: Представителите на Прищина не са поканени на Общото събрание"}
{"url": "http://www.focus-news.net/news/2018/09/27/2571686/shumen-dvizhenieto-se-osashtestvyava-v-edna-lenta-pri-km-351-na-avtomagistrala-hemus-v-posoka-varna-poradi-patnotransportno-proizshestvie.html", "text": "Движението се осъществява в една лента при км 351 на автомагистрала „Хемус“ в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2018.09.27", "title": "Шумен: Движението се осъществява в една лента при км 351 на автомагистрала „Хемус“ в посока Варна поради пътнотранспортно произшествие"}
{"url": "http://www.focus-news.net/news/2018/09/27/2571687/ombudsmanat-maya-manolova-shte-uchastva-v-kragla-masa-na-tema-diskriminatsionni-praktiki-spryamo-vazrastnite-hora-v-balgariya-vav-varna.html", "text": "Омбудсманът Мая Манолова ще участва в кръгла маса на тема „Дискриминационни практики спрямо възрастните хора в България“ във Варна. Това съобщиха от пресофиса на  омбудсмана . Събитието ще се проведе днес от 9.00 часа в залата на Юнашкия салон на бул. „Христо Ботев“.   \r\nПо-късно Манолова ще посети и Междупоколенческия център на ул. „Кавала“ №1А.", "date": "2018.09.27", "title": "Омбудсманът Мая Манолова ще участва в кръгла маса на тема „Дискриминационни практики спрямо възрастните хора в България“ във Варна"}
{"url": "http://www.focus-news.net/news/2018/09/27/2571688/blagoevgrad-obshtinskiyat-kuklen-teatar-shte-predstavi-premierno-predstavlenieto-printsesata-i-grahovoto-zarno.html", "text": "Общински куклен театър - Благоевград ще представи премиерно спектакъла „Принцесата и граховото зърно“ по Х. Кр. Андерсен. Това съобщиха от пресцентъра на  Община Благоевград . Представлението ще се състои от 18.00 часа днес в салона на Куклен театър (бивш Младежки дом). Режисьор на представлението е Тодор Вълов, музиката на Елена Методиева, а сценографията на Емилияна Андонова - Тотева.  \r\nАктьорите Десислава Чардаклиева, Наталия Петкова, Елеонора Кулинска, Ирина Шумелова, Виктор Кападжиев и Мустафа Масърлиев - Мус ще се превъплътят пред малките зрители и ще ги разходят из вълшебния свят.", "date": "2018.09.27", "title": "Благоевград: Общинският куклен театър ще представи премиерно представлението „Принцесата и граховото зърно“"}
{"url": "http://www.focus-news.net/news/2018/09/27/2571654/kathimerini-sasht-podkrepyat-reshenieto-na-vartolomey-da-predostavi-avtokefaliya-na-ukrainskata-tsarkva.html", "text": "САЩ подкрепят решението на Вселенския патриарх Вартоломей да предостави автокефалия на Украинската църква, пише електронното издание на гръцкия вестник  Kathimerini . \r\nГоворителят на Държавния департамент Хедър Науърт заяви, че САЩ подкрепят свободата на групите \"да управляват религията си според вярванията си и да практикуват вярата си свободно, без намеса от страна на правителството\". \r\n\"Съединените щати зачитат способността на православните религиозни водачи и последователи на Украйна да преследват автокефалията според своите вярвания. Ние уважаваме Вселенския патриарх като глас на религиозна толерантност и диалог между религиите \", добави тя. \r\nНауърт отново потвърди \"непоколебимата подкрепа\" на страната си за Украйна и нейната териториална цялост \"в лицето на руската агресия в Източна Украйна и руската окупация на Крим.  Юлиян Марков", "date": "2018.09.27", "title": "Kathimerini: САЩ подкрепят решението на Вартоломей да предостави автокефалия на Украинската църква"}
{"url": "http://www.focus-news.net/news/2018/09/27/2571691/plovdiv-povishena-e-opasnostta-ot-padashti-kamani-po-patishtata-v-planinskite-rayoni-na-oblastta.html", "text": "Опасност от падащи камъни има по пътищата в планинските райони, особено по направленията Асеновград - Смолян, Кричим - Девин и Юговско ханче - Югово - Лъки, съобщиха за  Радио „Фокус“ - Пловдив  от Областното пътно управление. До 30 септември преминаването по пътя Югово - Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Опасност от падащи камъни има по пътищата в планинските райони, особено по направленията Асеновград - Смолян, Кричим - Девин и Юговско ханче - Югово - Лъки. \r\nДвижението в Пловдив е изключително натоварено. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Северното платно на бул. „Шести септември”, между кръстовищата с бул. “Източен“ и ул. „Никола Войводов“, е затворено за движение, заради строително-ремонтни дейности. Ограничението ще е валидно до 30 октомври. Поради тази причина маршрутът  на автобусни  линии  №6, 10, 21, 22, 25, 26, 66 и 116 от вътрешноградския транспорт  се променя еднопосочно – от кв. „Изгрев“ към кварталите „Христо Смирненски“ и „Прослав“. \r\nМария РУСЕВА", "date": "2018.09.27", "title": "Пловдив: Повишена е опасността от падащи камъни по пътищата в планинските райони на областта"}
{"url": "http://www.focus-news.net/news/2018/09/27/2571690/sliven-planirani-strelbi-se-provezhdat-na-ognevi-kompleks-batmish.html", "text": "Планирани стрелби се провеждат на Огневи комплекс „Батмиш“. Това съобщиха от пресцентъра на  Община Сливен . Стрелбите са предвидени от 08.00 до 17.00 часа днес и на 28 септември, съобщи инж. Снежана Кънева - началник на отдел „Сигурност и управление при кризи\" към Община Сливен. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми, че трябва да предприемат и адекватни мерки за защита на животните си.", "date": "2018.09.27", "title": "Сливен: Планирани стрелби се провеждат на Огневи комплекс „Батмиш“"}
{"url": "http://www.focus-news.net/news/2018/09/27/2571694/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – интензивен. Настилките са сухи, но в по-усойните места е мокро. Нека шофьорите карат внимателно. Ограничено е движението по част от пътя между Чехлевци и Вълчевци, съвпадаща с ул. „Малина“ в Габрово. В участъка от км 10+940 до км 11+829 текат строителни дейности. Движението се осъществява през улици в урбанизирана територия на Габрово. Поставена е необходимата сигнализация. Обходният маршрут за квартал „Чехлевци“ е  по път III-5004, път II-44 и път III-4404. Срокът за приключване на ремонта е края на септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. \r\nЛуиза ТРАНЧЕВА", "date": "2018.09.27", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2018/09/27/2571689/plovdiv-ostava-zatvoren-uchastakat-voyvodinovo-trud-na-avtomagistrala-trakiya-v-posoka-sofiya-kadeto-izgoryaha-dva-tir-a.html", "text": "Остава затворен участъкът Войводиново - Труд на автомагистрала „Тракия“ в посока София, където изгоряха два ТИР-а, съобщи за  Радио „Фокус“ - Пловдив  дежурният в Областно пътно управление. По думите му до два - три часа пътят вероятно ще бъде отворен, след като се почисти всичко върху пътното платно. „Фокус“ припомня , че на 26 септември в района на 127 км на АМ „Тракия“ в посока София изгоряха два ТИР-а. Единият бил спрял в аварийната лента поради техническа неизправност, когато отзад в него се блъснал друг ТИР. Водачът на първия не е пострадал, а с обгаряне на едната ръка е вторият шофьор. Камионите са с българска регистрация. \r\nМария РУСЕВА", "date": "2018.09.27", "title": "Пловдив: Остава затворен участъкът Войводиново - Труд на автомагистрала „Тракия“ в посока София, където изгоряха два ТИР-а"}
{"url": "http://www.focus-news.net/news/2018/09/27/2571695/krum-zarkov-bsp-s-viziya-za-balgariya-predlagame-resheniya.html", "text": "„За мен политиката е да чертаеш общото бъдеще на страната, която обичаш. Колко пъти всеки е чул от анализаторите, от всеки човек, че България има нужда от стратегия, от визия. Време е да го направим. Диагнозата, която управлява държавата ни, е тежка. Задълбочи се неравенството, шири са огромна бедност. Тя обезлюдява страната. Пред демографска катастрофа сме. Стигнало е до точка, от която няма връщане назад в някои региони. И да се намерят инвеститори, вече няма хора в тези региони“. Това каза във Варна зам.-председателят на ПГ на „БСП за България“ Крум Зарков в залата на Общината в морската ни столица по време на представянето на „Визия за България“, съобщиха от пресцентъра на  НС на БСП . „С визията ние предлагаме решения. Проблемите, пред които е изправено обществото, не могат да бъдат решени от една партия или един мандат“, каза още той. \r\nКрум Зарков смята, че трябва да се събуди целия експертен потенциал на страната, за да ѝ се помогне. Той обясни, че държавата трябва да е демократична, правова и социална, но и компетентна и честна към хората. „Коренно трябва да се промени начинът, по който функционира и да не е параван на силните, които източват обществените ресурси“, заключи той.  \r\n„Успехите на една политика са, ако има дългосрочна стратегия. Люшкаме се надясно и наляво, тридесет години след прехода сме на последно място в Европа. Това правителство оттегля държавата от реалната икономика. Това е неолибералния модел“. Това каза  проф. Румен Гечев . Той обясни, че левицата предлага във Визията практика от развитите страни в ЕС. Според Румен Гечев в държавния бюджет трябва да има инвестиционен фонд, с който държавата да е партньор на частния бизнес. Той отбеляза, че в развитите европейски страни държавата участва активно в големите фирми. „България не може да се развива само в сектора на услугите. Нужна е индустрия, която е сърцето на икономиката“, добави депутатът.  Народният представител Тома Томов  каза, че не можеш да правиш държава, ако нямаш добра данъчна политика. „Трябва да имаме държава, в която хората да работят само в услугите“, заяви той.  \r\nНа срещата бяха и депутатите Анелия Клисарова, Иван Иванов, Кольо Молев, Георги Търновалийски, Славчо Велков. Присъстващите зададоха много въпроси за бъдещето на икономиката в страната и доходите на хората. Те констатираха, че именно българският народ може да бъде мотор на промените.", "date": "2018.09.27", "title": "Крум Зарков, БСП: С „Визия за България“ предлагаме решения"}
{"url": "http://www.focus-news.net/news/2018/09/27/2571692/veliko-tarnovo-obshtinskiyat-savet-shte-obsadi-predlozhenieto-za-zakupuvane-na-oshte-chetiri-avtomata-za-taloni-za-plateno-parkirane.html", "text": "Дали да бъдат купени още четири автомата за талони за платено паркиране в града решават днес местните парламентаристи от Общински съвет – Велико Търново. Предложението е включено в дневния ред на редовното заседание, което започва точно в 09.00 часа, предаде репортер на  Радио „Фокус“ – Велико Търново . Първите три точки са питания към кмета на града Даниел Панов, които са отправени от Ирена Стасинопулу, Стефан Стефанов и Николай Илчев. Въпросите касаят управлението и разпореждането с имоти общинска собственост във Велико Търново, състоянието на пътната инфраструктура в града и проблемите с натоварения трафик. Общинските съветници ще гласуват още актуализираната бюджетна прогноза за периода 2019 – 2021 г. на постъпленията от местни приходи и на разходите за местни дейности, промени в Бюджета на Общината и дали да приемат анализа на правното състояние, начална цена и определяне метод на приватизация за продажба на общински нежилищен имот, със стопанско предназначение във Велико Търново. Дневният ред се състои от 21 точки. \r\nМария НЕДЕВА", "date": "2018.09.27", "title": "Велико Търново: Общинският съвет ще обсъди предложението за закупуване на още четири автомата за талони за платено паркиране"}
{"url": "http://www.focus-news.net/news/2018/09/27/2571693/inzh-stoyan-bratoev-metropoliten-tretiyat-lach-na-stolichnoto-metro-e-transport-ot-novo-pokolenie-za-nad-500-hilyadi-patnitsi-dnevno.html", "text": "Приключват основните конструкции на третия лъч от Софийското метро, с което ще пътуват над 500 хил столичани дневно. Това каза за сутрешния блок „Добро утро, България“ на  Радио „Фокус“  директорът на „Метрополитен” инж. Стоян Братоев, като уточни, че първият етап от ж.к. Красно село до бул. Владимир Вазов е изпълнен на 76% с 8 метростанции към този момент, а вторият – до ж.к. Овча Купел - на 38%. Оставащите 24% от първия етап имат ясен срок за довършване - до есента на следващата година, допълни инж. Братоев. 7 от общо 20 мотриси вече са налични, останалите ще бъдат в готовност до февруари 2019 година, уточни той. Директорът на „Метрополитен“ обясни, че безопасността на огромния брой пътници по дължината на третата метролиния ще бъде подсигурена по иновативен за страната ни начин.  \r\n„Третата линия е от ново поколение – самите перони ще бъдат отделени от влаковете със специални преградни стени и автоматични врати, които ще се отварят, когато пристигне влака на метростанцията. Безопасността ще бъде гарантирана на 100% чрез ограничаване на достъпа на пътниците до релсовите пътища. Второ – самата автоматика на движение на влаковете е с опция за автоматично движение без машинист. Той все пак ще е в кабината, но функциите му ще бъдат ограничени, а основно автоматиката ще движи влаковете“, обясни той. 45 км метролинии за общо 15 години е изключително добър напредък спрямо страни с доста по-големи възможности, уточни инж. Стоян Братоев. Би трябвало да се изградят още поне 30км, за да се покрият по-големите столични кварталите и тогава метрото ще влияе още по-добре върху трафика по столичните улици и булеварди, обясни той. Директорът на „Метрополитен“ каза още, че през следващия програмен период предстои изграждането на допълнителни 3 станции на бул. Владимир Вазов, по направлението ж.к. Гео Милев – ж.к. Слатина с още 6 станции, както и още 2 км продължение в ж.к. Люлин.", "date": "2018.09.27", "title": "Инж. Стоян Братоев, „Метрополитен“: Третият лъч на столичното метро е транспорт от ново поколение за над 500 хиляди пътници дневно"}
{"url": "http://www.focus-news.net/news/2018/09/27/2571696/dobrich-prisaedinyavane-na-abonati-kam-nov-vodoprovod-nalaga-spirane-na-vodopodavaneto-v-kvartalite-balik-i-stroitel.html", "text": "В часовете от 8.00 до 17.00 всеки делничен ден до 10 октомври ще бъде спирано водоподаването в жилищните квартали „Балик“ и „Строител“ в Добрич, предаде кореспондент на  Радио „Фокус” – Варна . В посочения период ще се извършва присъединяване на абонати към нов водопровод в рамките на „Интегриран проект за подобряване на водния сектор в град Добрич“. По лот 2 до 30 септември ще се работи по ул. „Хаджи Димитър“, ул. „Велико Търново“, ул. „Река Тимок“, ул. „Михаил Кусевич“, ул. „Ив. Вазов“, ул. „Алеко Константинов“, ул. „Любен Каравелов“, ул. „Петлешков“, ул. „Цар Самуил“, ул. „Хан Тервел“, ул. „Сан Стефано“, ул. „З. Стоянов“, ул. „Малка Кайнарджа“, ул. „Горчиви чешми“. \r\nЖулиета НИКОЛОВА", "date": "2018.09.27", "title": "Добрич: Присъединяване на абонати към нов водопровод налага спиране на водоподаването в кварталите „Балик“ и „Строител“"}
{"url": "http://www.focus-news.net/news/2018/09/27/2571698/ria-novosti-mvf-poiska-ot-ukrayna-23-uvelichenie-na-gazta-i-borba-s-koruptsiyata-za-da-prodalzhi-da-y-dava-krediti.html", "text": "Международният валутен фонд (МВФ) е поставил на Украйна четири условия, за да й предостави нови кредити, съобщава украинското издание „Економическая правда“, като се позовава на свои източници, предава  РИА Новости . \r\nСега Киев отново трябва да вдигне цената на газта с 23%, да проведе антикорупционна реформа, да приеме балансиран бюджет и да реорганизира Държавната фискална служба. \r\nОтбелязва се, че заради неспособността да изпълни изискванията за текущата програма, Киев е принуден да се договаря с фонда за stand-by кредит на стойност пет-шест милиарда долара за срок от 12-15 месеца. \r\nПри това „Икономическа правда“ посочва, че МВФ вече няма доверие на Украйна и затова, вероятно, ще поискат от Киев първо да изпълни поетите ангажименти. Помощта за Киев от МВФ \r\nЧетиригодишната помощна програма на МВФ предвижда предоставянето на кредит от 17,5 милиарда долара за Украйна. През март 2015 година е изплатен първият транш от пет милиарда долара, а през август същата година и втория – 1,7 милиарда. През септември 2016 година фонда преведе трети транш от един милиард долара, а същата сума Киев получи и през 2017 година. Украинските власти разчитаха да получат пети до края на 2017 година, но той и досега не е преведен. \r\nПри това външният дълг на Украйна нарасна за 2016 и 2017 години съответно с 18,9 и 10,9 процента, а за общо пет години, от началото на 2013 година до началото на 2018 година, отношението на държавния дълг към брутния вътрешен продукт се е увеличило почти двойно – от 36,6 до 71,8 процента. \r\nВ рамките на сътрудничеството с МВФ, цените на газта в Украйна бяха увеличени многократно, в резултат от което нарасна и стойността на жилищно-комуналните услуги. Цената на хиляда кубически метра газ за населението през 2013 година е 725 гривни, а през 2016 година вече е 6879 гривни (от 28 до 266 долара), или 9,5 пъти. \r\nПревод и редакция:", "date": "2018.09.27", "title": "РИА Новости: МВФ поиска от Украйна 23% увеличение на газта и борба с корупцията, за да продължи да й дава кредити"}
{"url": "http://www.focus-news.net/news/2018/09/27/2571697/mrrb-patishtata-shte-se-proektirat-spored-intenzivnostta-na-trafika-za-30-godini-napred.html", "text": "Пътищата трябва да се проектират според интензивността на трафика за период от 30 години. Това предвижда новата Наредба за проектиране на пътища, която вече е обнародвана в „Държавен вестник“. Това съобщиха от пресцентъра на  Министерство на регионалното развитие и благоустройството . С нея се въвеждат завишени изисквания за отводняване на пътното платно. Целта е да се избегне събирането на вода и създаването на условия за „аквапланинг“. В участъците с по-сложно движение ще се поставя осветление с цел осигуряване на по-голяма видимост и безопасност. Изискването се отнася за пътните възли на автомагистралите и скоростните пътища, както и за пътните възли и кръстовищата на първокласните пътища. Решението за прилагане на тази мярка ще се взима след технико-икономическа обосновка. \r\nНаредбата ще бъде задължителна при проектирането на нова инфраструктура, както и при основен ремонт или реконструкция на съществуващата мрежа.  \r\nДава се по-голяма свобода при определяне на проектна скорост за всеки клас път в зависимост от транспортните функции и особеностите на терена. Ако автомагистралата минава през равнина, проектната скорост е 140 км/ч, при хълмист терен – 130 км/ч, а при планински – 120 км/ч.  При тежки теренни условия автомагистралите могат да се проектират с проектна скорост от 100 км/ч, а скоростните пътища с проектна скорост 90 км/ч. За първокласните пътища е посочена максимална допустима проектна скорост от 100 км/ч. (Проектната скорост е различна от максимално допустимата скорост на движение, определена в Закона за движение по пътищата, но не може да я надвишава). \r\nКрай магистралите и пътищата ще бъдат създадени зони за безопасност. Целта е при излизане на моторното превозно средство от пътното платно да се избегнат тежките последици за шофьора и пътниците от удар в стълбове, стени, сгради и други препятствия, или последствията за трети лица, които се намират на крайпътните паркинги, площадките за отдих, пешеходните площи и др. Обхватът на зоната ще се определя в зависимост от класа на пътя и допустимата максимална скорост на движение за автомобилите. Край магистралите тя трябва да е с ширина 16 м при допустима максимална скорост от 140 км, за скоростните пътища – 13 м при допустима максимална скорост 120 км/ч. При първокласните, второкласните и третокласните пътища са предвидени 8 метра. Ширината може да е и по-малка, ако в даден участък са въведени местни ограничения на скоростта.  \r\nВ наредбата са категоризирани и опасностите. С най-голям риск за пътуващите в моторните превозни средства са стълбовете, дърветата, шумозащитните и подпорните стени, бетонните елементи и други. Опасност от тежки травми крият също реките и окопите с дълбочина по-голяма от 1 метър. Наредбата предвижда в зоната за безопасност да се избягва проектирането на рискови елементи и съоръжения. А ако това е невъзможно, те трябва да бъдат обезопасени съгласно стандартите. \r\nВъвеждат се редица нови екологични изисквания при проектирането на пътища. Предвижда се изграждането на съоръжения от т. нар. „зелена“ инфраструктура -  това са „зелени“ мостове, тунели и виадукти, които осигуряват безпрепятствено преминаване на животните по традиционните им маршрути. В момента също се изграждат тунели за мечки, язовци, костенурки или други животни, предимно по проектите с европейско финансиране. Но мярката досега не е била изрично залегнала в наредба.   \r\nЗа първи път се определят и обхватът, съдържанието и етапите на всеки пътен проект.  \r\nСпоред очакваните резултати наредбата ще позволи строителството на модерна и безопасна пътна инфраструктура и ще допринесе за намаляване броя на пътно-транспортни произшествия. \r\nЦелият текст на новата Наредба за проектиране на пътища на Министерството на регионалното развитие и благоустройството можете да видите  .", "date": "2018.09.27", "title": "МРРБ: Пътищата ще се проектират според интензивността на трафика за 30 години напред"}
{"url": "http://www.focus-news.net/news/2018/09/27/2571700/pregled-na-osnovnite-temi-v-burgaskiya-pechat.html", "text": "„Топлото поскъпва яко“ е водещото заглавие в днешния брой на вестник  „Черноморски фар“ . Цената на парното в Бургас като абсолютна стойност си остава най-ниска, въпреки драстичното увеличение, пояснява статията. „Добри хора дариха 13 тона капачки за каузата на социален център“ е друго заглави от първата страница на ежедневника. Година и половина, над 13 тона пластмасови капачки и стотици добри сърца бяха необходими на Социален център – Бургас да осъществи една мечта. Мечтата на техни потребители да могат да общуват свободно и да се развиват чрез нова технология, пише още вестникът. \r\n„Битката с тигровия комар продължава“ е друго заглавие от страниците на „Черноморски фар“. За първи смъртен случай от западнонилска треска у нас тази година информираха медиите, съобщава изданието. \r\nИнтервюто в броя е с Поли Паскова, певица, която казва: „Фолклорът ни е закодиран в ДНК-то“.", "date": "2018.09.27", "title": "Преглед на основните теми в бургаския печат"}
{"url": "http://www.focus-news.net/news/2018/09/27/2571703/shumen-katastrofa-mezhdu-dva-avtomobila-e-stanala-na-avtomagistrala-hemus-na-okolo-5-km-ot-izhoda-na-grada-v-posoka-varna.html", "text": "С повишено внимание да се движат водачите на автомагистрала „Хемус“ на около 5 км от изхода на Шумен в посока Варна заради пътен инцидент, съобщиха за  Радио „Фокус“ - Шумен  от ОДМВР. Участъкът е преди бензиностанция „ОМV“. Движението е затруднено, регулира се от екипи на „Пътна полиция“. Според първоначалната информация катастрофата е между два автомобила. По непотвърдена информация има загинал. \r\nИвелина ИВАНОВА", "date": "2018.09.27", "title": "Шумен: Катастрофа между два автомобила е станала на автомагистрала „Хемус“ на около 5 км от изхода на града в посока Варна"}
{"url": "http://www.focus-news.net/news/2018/09/27/2571702/blagoevgrad-hudozhnichkata-vili-kostova-shte-predstavi-svoya-izlozhba-v-regionalniya-istoricheski-muzey-s-blagotvoritelna-tsel.html", "text": "Художничката Вили Костова ще открие своя изложба с благотворителна цел. Това съобщиха от пресцентъра на  Община Благоевград . Каузата е с цел набавяне средства за Доброволческата кухня към черквата „Св. Николай Чудотворец“ в кв. „Грамада“. Откриването е от 17.00 часа в залите на Регионалния исторически музей - Благоевград.", "date": "2018.09.27", "title": "Благоевград: Художничката Вили Костова ще представи своя изложба в Регионалния исторически музей с благотворителна цел"}
{"url": "http://www.focus-news.net/news/2018/09/27/2571704/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Нормално се преминава и през останалите гранични пунктове на българо-гръцката граница. \r\nНели ГЕРГЬОВСКА", "date": "2018.09.27", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/27/2571707/pazardzhik-ofitsialno-shte-bade-otkrita-obnovenata-materialnata-baza-na-pgss-tsaritsa-yoanna.html", "text": "Обновената материалната база на ПГСС „Царица Йоанна“ - Пазарджик ще бъде официално открита в 11.00 часа, съобщиха за  Радио „Фокус“ - Пазарджик  от общинска администрация. Проектът „Подобряване качеството на образователната среда и предоставяне на съвременни условия чрез обновяване на материалната база на ПГСС „Царица Йоанна“ се финансира от Оперативна програма „Региони в растеж“ 2014-2020 г., Приоритетна ос 3 „Регионална образователна инфраструктура“, „Подкрепа за професионалните училища в Република България“. Договор за възлагане на обществена поръчка с предмет „Възлагане на дейности по Инженеринг – проектиране, строителство и осъществяване на авторски надзор, при изпълнение на проект: „Подобряване качеството на образователната среда и предоставяне на съвременни условия чрез обновяване на материалната база на ПГСС „Царица Йоанна“, гр. Пазарджик“. Строително-ремонтните дейности бяха извършени в периода 31 януари 2018 – 30 май 2018 г. Обща стойност на проекта е 866 992.48 лева без ДДС.", "date": "2018.09.27", "title": "Пазарджик: Официално ще бъде открита обновената материалната база на ПГСС „Царица Йоанна“"}
{"url": "http://www.focus-news.net/news/2018/09/27/2571706/pregled-na-osnovnite-temi-v-shumenskiya-pechat.html", "text": "„Четворно убийство разтърси Каспичан“ е водещото заглавие във вестник  „Шуменска заря“ . Възрастно семейство, синът и дъщеря им са намерени мъртви в техния дом на ул. „Раковски“ 3 в гр. Каспичан. За няколко часа е задържан и убиецът 64-годишният Петър, племенник на 81-годишния Георги. Петър е направил пълни самопризнания и съдействал на полицията и прокуратурата за разкриване на убийството. Има данни, че го е извършил под въздействието на алкохол. Дори за разследващите картината в къщата на убийството е била жестока. Възрастната двойка – 81-годишният Георги и 70-годишната му съпруга Гула са били удряни с брадвата в леглото им. В антрето са намерени труповете на децата им – Славка на 48 години и Веско на 46 години. „Шестнадесет нови заглавия през театралния сезон“ е акцент от стр.2 в броя. Шестнадесет нови заглавия през открития с церемония и премиера вчера 163-ти нов сезон в шуменския Драматично-куклен театър „Васил Друмев” обеща на публиката директорът на културния институт Димитър Димитров. Част от спектаклите ще бъдат съвсем нови, други така наречените „репродукции” – постановки играни на други сцени, но с нов, различен и перспективен живот тук. Ще има и интригуващи детски заглавия за младата публика. „Годишна научна конференция на Земеделския институт“, пише изданието. Днес от 10.30 часа в хотел „Шумен“ ще бъде открита IX Годишна научна конференция на Земеделския институт в областния център. Форумът се организира с подкрепата на Министерството на образованието и науката. Разнообразната програма и многобройните участници от страната и чужбина вчера представиха на пресконференция проф. Апостол Апостолов – директор на Земеделския институт, проф. Радка Недева – зам. директор на института и доц. Геновева Стайков. „“Любомир Христов поздрави младите шуменски огнеборци за постигнатия успех“, информира ежедневникът. Любомир Христов се срещна с учениците от IX ОУ „Панайот Волов“ в квартал „Дивдядово“, които спечелиха Републиканското състезание на младежките противопожарни отряди „Млад огнеборец“.", "date": "2018.09.27", "title": "Преглед на основните теми в шуменския печат"}
{"url": "http://www.focus-news.net/news/2018/09/27/2571710/pregled-na-osnovnite-temi-vav-velikotarnovskiya-pechat.html", "text": "„Над 30 ст. разлика в цената на горивата между Велико Търново и Г. Оряховица“ е заглавие от първа страница на областния всекидневник  „Янтра Днес” . До 31 стотинки на литър  достига разликата в цените на бензина във Велико Търново и Горна Оряховица. Разлика от 32 стотинки има и при дизела, заради което много търновци предпочитат да зареждат колите си в железничарския град. „259 учители и ученици в капан на ремонтите в старата част“, пише още вестникът. Близо 250 ученици, учители и служители  в Американски колеж „Аркус“ във В. Търново са принудени ежедневно да минават през камари с пръст, за да стигнат до училището. „Росица Бакалова претворява върху гоблени българската история, бит и природа“  е друга новина от днес. В изданието ще откриете и коментар на председателя на ЛРД „Сокол – 1884“ Димитър Йорданов относно държавната политика за борба с Африканската чума. „Шампионска титла по ММА грабна Мирослав Славов от СК „Скорпион“ е новина от спортните страници.  \r\n„От есента нови зони за платено паркиране в централната част на Велико Търново“ е заглавие от другия областен ежедневник  „Борба“ . 43 места за спиране срещу левче на час се обособяват около читалище „Искра“ и по цялото протежение на ул. „Мармарлийска“. В момента общинското дружество „Организация на движението, паркинги и гаражи“ стопанисва 593 места за кратковременно паркиране на територията на целия град. „Уникални образователни карти – игри за деца, създадоха Симона и Крум Крумови“ е друга тема от вестника. Първите по рода си обучителни карти, които не просто тренират вече придобити умения у децата, а развиват мисленето, паметта и възприятията им, създадоха Симона и Крум Крумови. Тя е педагог, той е психолог и психотерапевт. „Разкриха кражба на пари и телефон на мъж от Дебелец“ е новина от криминалната хроника. На първа страница на областния ежедневник ще намерите и статия, озаглавена „12 малчугани от център за деца с увреждания овладяха пияното по проект на немски университет“.", "date": "2018.09.27", "title": "Преглед на основните теми във великотърновския печат"}
{"url": "http://www.focus-news.net/news/2018/09/27/2571709/smolyan-do-5-oktomvri-e-udalzhen-srokat-za-preminavane-po-grafik-po-patya-smolyan-madan-v-rayona-na-srutishteto-kray-tikale.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nДо 5 октомври е удължен срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.27", "title": "Смолян: До 5 октомври е удължен срокът за преминаване по график по пътя Смолян – Мадан в района на срутището край Тикале"}
{"url": "http://www.focus-news.net/news/2018/09/27/2571708/sliven-obshtinskiyat-savet-shte-obsadi-predlozhenieto-za-preimenuvane-na-novoizgradeniya-park-po-porechieto-na-reka-asenovska-koyto-da-nosi-imeto-na-vrah-kaymak-chalan.html", "text": "Общинският съвет ще обсъди предложението за преименуване на новоизградения парк по поречието на река Асеновска, който да носи името на връх Каймак-Чалан. Това предвижда дневният ред на Общинския съвет за днешното му заседание, съобщиха от пресцентъра на  Общината . 41 са точките от дневния ред, които предстои да бъдат разгледани и гласувани. \r\nЕдна е допълнителната точка. Тя е свързана с предложение от директорите на три училища за утвърждаване на маломерни паралелки. \r\nЩе бъде разгледано и гласувано предложението, внесено от Комисията по символика, за преименуване на новоизградения парк по поречието на двата бряга на река Асеновска на Парк „Каймак-Чалан“. \r\nОбщинските съветници ще гласуват и Годишния доклад за наблюдението и изпълнението на Общинския план за развитието на Община Сливен за 2017 г. \r\nНа сесията ще бъде разгледано и гласувано предложението за удостояване със званието „Почетен гражданин на град Сливен и общината“. Предложенията са за професор Станимир Карапетков и тазгодишния носител на наградата „Добри Чинтулов“ Иван Савов. \r\nПредстои да бъде прието изменение и допълнение на Наредбата за притежаване, отглеждане, контрол и регистрация на животни на територията на община Сливен. Според председателя на Общинския съвет Димитър Митев, тези промени ще дадат възможност животните да бъдат отглеждани в строго определени места – постройки и дворове, като се спазват изискванията на Закона за устройство на територията. Контролът вече ще се осъществява не само от длъжностни лица, упълномощени от кмета на Общината, но и от кметовете на населените места и кметски наместници. \r\nВ дневния ред е и промяна на бюджета за 2018 г. Заместник-председателят на Общинския съвет Кирчо Димитров обясни, че една от причините за изменението  е осигуряването на средства за извършването на ремонтни дейности  на пропадналия през 2015 г. път в село Сотиря. Той допълни, че се очаква средствата да бъдат възстановени на общината от Междуведомствената комисия към Министерския съвет. Други разходи са свързани с осигуряване на видеонаблюдение в село Ичера, изграждане на ограда на гробищния парк в Горно Александрово и дофинансиране на паралелка за деца с увреждания в детска градина „Зорница“. \r\nДругите точки, предвидени в дневния ред касаят разпореждане с общинско имущество, отпускане на финансови средства и помощи.", "date": "2018.09.27", "title": "Сливен: Общинският съвет ще обсъди предложението за преименуване на новоизградения парк по поречието на река Асеновска, който да носи името на връх Каймак-Чалан"}
{"url": "http://www.focus-news.net/news/2018/09/27/2571705/ministar-kiril-ananiev-ot-predlozhenite-dva-modela-za-badeshte-na-zdraveopazvaneto-za-men-prioritet-ostava-vtoriyat-plaven-prehod-kam-palnata-demonopolizatsiya-na-nzok.html", "text": "Моите предпочитания са насочени повече към втория вариант. Той предвижда преходен период към пълната демонополизация на НЗОК. Това каза министърът на здравеопазването Кирил Ананиев в сутрешния блок на  БНТ .  \r\n„Разбира се и двата варианта имат своите предимства“, каза той. Според него системата на здравеопазването е доста консервативна и има нужда от бавен преход към новия модел на финансиране. Той обясни, че изборът на новия модел е широко заложен в обществеността и той ще продължи да бъде коментиран и обсъждан. „Имаме уникалния шанс да обсъдим, кое е най-доброто за българското общество“, обясни Ананиев. На въпрос дали промените в модела не са твърде първични и нямат яснота по детайлите, той отговори, че не разбира въпроса. „Ние вчера представихме основните принципи, правила, отношения и резултати, които очакваме и тяхното измерване. Основните думи на предложенията за реформата са качествен контрол, конкурентност между НЗОК и застрахователни дружества, модернизация на българското здравеопазване и премахване на нерегламентирани плащания“, каза той. Ананиев посочи, че е нямало възражения от институциите за моделите, които е предложил.  \r\nПо думите му хората, които са запознати с процеса на финансиране на здравната система са запознати, че много от клиничните пътеки за момента са недооценени и имат нужда от преостойностяване. Според него с новия ресурс, който ще влезе в системата, ще е възможно да се погрижат за тези пътеки. „Те ще помогнат за закупуване на нова технология, за развитие на рехабилитацията и продължителното лечение. Много ползи, които ще бъдат полезни на българските граждани“, обясни той.", "date": "2018.09.27", "title": "Министър Кирил Ананиев: От предложените два модела за бъдеще на здравеопазването за мен приоритет остава вторият - плавен преход към пълната демонополизация на НЗОК"}
{"url": "http://www.focus-news.net/news/2018/09/27/2571711/pazardzhik-ogranicheno-e-dvizhenieto-po-avtomagistrala-trakiya-v-rayona-na-89-km-poradi-remont.html", "text": "Ограничено е движението по автомагистрала „Тракия“ в района на 89 км поради ремонт. Това съобщи за  Радио „Фокус“ - Пазарджик  дежурният в Областно пътно управление - Пазарджик. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. Движението по главния път е натоварено, пътните настилки са сухи. \r\nАлбена ЖИЛЕКОВА", "date": "2018.09.27", "title": "Пазарджик: Ограничено е движението по автомагистрала „Тракия“ в района на 89 км поради ремонт"}
{"url": "http://www.focus-news.net/news/2018/09/27/2571713/zhiteli-na-varna-predlozhiha-na-bsp-demografskata-katastrofa-da-bade-osnovniyat-aktsent-vav-viziya-za-balgariya.html", "text": "Демографската катастрофа да бъде основният акцент във \"Визия за България\"- това предложеха жители на град Варна по време на срещата с народните представители Надя Клисурска, Илиян Тимчев, Александър Паунов и Радослав Стойчев. Това съобщиха от пресцентъра на  НС на БСП . Хората предложиха още, преизчислението на пенсиите и Законът за възрастните хора, които са част от Визията, да бъдат първите осъществени приоритети. \"Патриотичното възпитание на младите българи още от училище, както и ромската интеграция чрез труд , работа и обучение- също трябва да станат част от \"Визия за България\", категорични бяха варненци.  \"Фокусът на държавата трябва да бъде върху демографската катастрофа и нейното решаване. Политиките, които развиваме в социалната сфера, трябва да са част от този основен приоритет\". Това каза народният представител Надя Клисурска. Тя добави, че прогресивното подоходно облагане, семейното подоходно облагане, облекченията за младите семейства с възможности за получаване на кредити, ако работят, за да закупят жилища с по-ниски лихвени проценти- са само част от заложените във \"Визия за България\" предложения. Клисурска добави, че даването на възможност на младите хора да работят също е изключително важно за решаването на един от най-големите проблеми на страната ни. Народният представител д-р Илиян Тимчев уточни, че както и на другите срещи в страната, така и тук, хората одобряват и трите предложения на левицата за решаването на проблемите в здравеопазването - болниците да не бъдат търговски дружества, разпределението на лечебните заведения да бъде на регионален принцип, младите лекари, които учат професията с държавна поръчка, да остават да работят с договор в болница в България. \r\nАфриканската чума по свинете и справянето с проблема бе една от основните теми, обсъждани от жителите на с. Бозвелийско, което е едно от пастрадалите населени места. Народните представители Таско Ерменков и Цветан Топчиев заявиха, че ще поискат официална информация от министъра за мерките, предприети за справяне с проблема. Повече държава и защита на хората, действия в интерес на обикновения човек, защита на селскостопанското производство и неговото стимулиране, за да се връщат младите хора в родните си села- това да залегне още по-сериозно във Визията, пискаха жителите на населеното място. Те добавиха, че е нужна по-голяма децентрализация, за да може местната власт да изпълнява политиките си без да зависи от конюнктурата в управлението на държавата и това- коя партия управлява. \"Визията не е директива и спуснат документ, а платформа, върху която трябва да се работи, за да може, когато през декември го приемем на Конгреса, всички предложения да намерят своите отражения в нея, за да може тя от партиен, да стане национален документ\", заяви народният представител Таско Ерменков.    \r\nНа срещата в село Блъсково, община Провадия, народните представители Иван Ченчев и Николай Пенев заявиха, че \"Визия за България\" цели да реши конкретните проблеми на българските граждани и затова трябва да бъде писана от всички заинтересовани. Те обсъдиха с жителите на населеното място техните предложения в секторите здравеопазване, образование, икономика и околна среда. Да има аптека във всяко населено място, целенасочена държавна политика, за да не бъде разглеждан пациентът като клиент, \"не\" на модела „парите следват ученика\" - бяха предложенията на жителите на Блъсково. Те добавиха, че искат да бъдат предприети мерки за разкриването на предприятия, които да осигурят работни места и местно производство.", "date": "2018.09.27", "title": "Жители на Варна предложиха на БСП: Демографската катастрофа да бъде основният акцент във \"Визия за България\""}
{"url": "http://www.focus-news.net/news/2018/09/27/2571714/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Интензивно е движението по пътищата в Сливенско, съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.09.27", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/09/27/2571715/kyustendil-zhandarmeriya-i-politsiya-sa-razpolozheni-v-rayona-na-tsiganskiya-kvartal-v-grada.html", "text": "Жандармерия и полиция са разположени в района на циганския квартал в града, предаде репортер на  Радио „Фокус” – Кюстендил . Силите на реда са разположени около преминаващата през квартала железопътна линия. Екипите на жандармерията са с каски, щитове и палки. Има поне три автомобила на специализираните сили. Голям е броят и на служители на Областна дирекция на МВР – Кюстендил. На място е и директорът на Районно управление на МВР – Кюстендил Росен Райчев. \r\nВенцеслав ИЛЧЕВ", "date": "2018.09.27", "title": "Кюстендил: Жандармерия и полиция са разположени в района на циганския квартал в града"}
{"url": "http://www.focus-news.net/news/2018/09/27/2571719/blagoevgrad-prodalzhavat-investitsiite-vav-vatreshnogradskata-vodoprovodna-mrezha-na-petrich.html", "text": "Общинското ръководство на Петрич кандидатства за финансиране в размер на 1 607 893.80 лв. за подмяна на остарелите водопроводни тръби по девет улици в града. Това съобщиха от пресцентъра на  Общината . Проектът е разделен на три етапа и вече е факт одобрението на етап първи. Същият възлиза на 500 000 лв и включва подмяна на остарелите водопроводни тръби по две критични улици – ул. „Яне Сандански” и ул. „Пейо Яворов”, както и цялостно полагане на нова асфалтова настилка на същите улици. Спечеленото външно финансиране е третото след решението от миналата година Петрич да стане част от Асоциацията по ВиК в област Благоевград. Фирма изпълнител сега ще бъде „Растер юг” ООД. Работата по подмяна на водопроводите по двете улици започва следващата седмица. Припомняме, че и за най-голямото петричко село Първомай бяха осигурени също като външно финансиране 887 000 лв. за нови водопроводи по улици. „Досега успяхме да насочим и 496 000 лв. ресурс от МРРБ за подмяна на 2,9 км водопровод на улици в Петрич. С новата инвестиция продължаваме общинската политика за дългосрочно решаване на проблемите, които създава остарялата водопроводна мрежа. Защото това е приоритет за нас”, коментира кметът Димитър Бръчков. Припомняме, че голяма част от вътрешноградската водопроводна мрежа на град Петрич е амортизирана,аварира постоянно и води до загуби на питейна вода.", "date": "2018.09.27", "title": "Благоевград: Продължават инвестициите във вътрешноградската водопроводна мрежа на Петрич"}
{"url": "http://www.focus-news.net/news/2018/09/27/2571720/kyustendil-remonti-na-asfaltovata-nastilka-se-izvarshvat-v-uchastatsi-ot-patya-tavalichevo-bobov-dol.html", "text": "Частични ремонти на асфалтовата настилка се извършват в участъци от пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е 28 септември. Остава в сила временната организация да движение по пътя Рила – Рилски манастир при село Пастра. До 28 септември движението при километър 11 от пътя се осъществява само в едната лента поради ремонтни дейности на аварирал водопровод. Затворена е рентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.27", "title": "Кюстендил: Ремонти на асфалтовата настилка се извършват в участъци от пътя Таваличево – Бобов дол"}
{"url": "http://www.focus-news.net/news/2018/09/27/2571718/shumen-pozharna-i-politsiya-sa-na-myastoto-na-katastrofata-na-avtomagistrala-hemus-pri-km-352.html", "text": "Пожарна и полиция са на мястото на катастрофата на автомагистрала „Хемус“ при км 352 в посока Варна, съобщава  слушател на Радио „Фокус“ . Единият лек автомобил се е обърнал встрани от пътя, другият е на платното. Поставени са и пътни знаци, които да обозначават мястото на пътнотранспортното произшествие, движението в района на инцидента се извършва с малко забавяне.", "date": "2018.09.27", "title": "Шумен: Пожарна и полиция са на мястото на катастрофата на автомагистрала „Хемус“ при км 352"}
{"url": "http://www.focus-news.net/news/2018/09/27/2571716/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Сутрешните температури са доста ниски. По най-високите части на планините са от порядъка на минус 9-10 градуса. В по-ниските части са около нулата. Времето е ясно и тихо и температурите ще се повишават през деня. Лифтовите съоръжения никъде не работят.  \r\nНяма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.27", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/27/2571721/stara-zagora-dvizhenieto-se-osashtestvyava-v-aktivnata-lenta-pri-km-260-na-avtomagistrala-trakiya-v-posoka-burgas-v-rayona-na-kermen-poradi-remont-na-mantineli.html", "text": "Движението се осъществява в активната лента при км 260 на автомагистрала „Тракия“ в посока Бургас в района на Кермен поради ремонт на мантинели в изпреварващата лента. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци.", "date": "2018.09.27", "title": "Стара Загора: Движението се осъществява в активната лента при км 260 на автомагистрала „Тракия“ в посока Бургас в района на Кермен поради ремонт на мантинели"}
{"url": "http://www.focus-news.net/news/2018/09/27/2571722/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич отново ще отделим място на историята. В началото на деловата седмица Добрич отбеляза своя празник – 25 септември. Повод да си припомним имена и събития, белязали славната история на добруджанския край. Историкът Цветан Сашев ще ни разкаже повече за Добруджа и Първата световна война. Тази година отбелязваме 130 години от рождението на поетесата Дора Габе, за която добруджанци говорят с особен респект. Галина Колева от отдел „Краезнание“ в Регионална библиотека „Дора Габе“ ще ни разкаже за колекцията там, посветена на обичаната българска поетесата, родена в добруджанското село Дъбовик. В друго добруджанско село, недалеч от него, в село Пчеларово се е родила друга забележителна личност – оперната певица Константина Петкова. И до днес в уютната ѝ родна къща се събират творци и почитатели на музиката, театъра и литературата. Тя ще ни разкаже какво е за нея музиката и как следвайки своето влечение към нея, е странствала, срещайки интересни хора и посещавайки любопитни места. В края на предаването художественият ръководител на Представителна танцова студия „Добруджа“ Стоян Господинов ще сподели своето усещане от работата с деца, отдадени на магията на фолклора, печелейки сърцата на публиката. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.09.27", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/09/27/2571724/veliko-tarnovo-30-sm-dostigna-nivoto-na-reka-dunav-pri-svishtov-prez-izminaloto-denonoshtie.html", "text": "С 3 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 30 см, а температурата на водата 18.3 градуса. Предимно слънчево ще е днес времето над българския участък на река Дунав. Ще духа до умерен североизточен вятър. Дневните температури ще се повишат и максималните ще са между 16° и 19°.", "date": "2018.09.27", "title": "Велико Търново: 30 см достигна нивото на река Дунав при Свищов през изминалото денонощие"}
{"url": "http://www.focus-news.net/news/2018/09/27/2571701/prof-boyan-durankev-ikonomist-ot-nachaloto-na-godinata-tsenite-u-nas-sa-se-povishili-s-35.html", "text": "От началото на годината, в сравнение с предходната, цените у нас са се повишили с 3,5%. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев. По думите му в страните -членки от ЕС нормалното годишно ценово повишение е с до 2 %. Изглежда, че тази година България я очаква перфектната ценова буря, тъй като правителството отдавна изпусна контрола в сектор икономика, добави още той. „Такъв скок на цените е налице за пръв път от доста години. Той не е свързан само с енергията и не засяга само цената на хляба – през последните години много рязко нараснаха цените на жилищата, основните потребителски стоки, доплащанията за здраве и образование – т.нар неформални плащания. Българинът гледа и напред – на хоризонта се задава нова тол система, която ще изисква плащания, а наред с това – и по-високи застраховки и осигуровки. Дава се на концесия и основното българското летище. Всичко това са все фактори и условия, които тикат цените във възходяща посока“, обясни икономистът. Стабилната система на данъците и на ниските доходи, които се очакваше да привличат чужди инвеститори доведоха до това, че България е на първо място по социално разслоение, коментира още проф. Боян Дуранкев. У нас имаме 1 % свърхбогати и над 60% оцеляващи ден за ден, като на този фон е странно да се твърди, че стабилността и липата на промени за добри, каза още той.", "date": "2018.09.27", "title": "Проф. Боян Дуранкев, икономист: От началото на годината цените у нас са се повишили с 3,5%"}
{"url": "http://www.focus-news.net/news/2018/09/27/2571712/politico-tereza-mey-podkrepi-yadrenata-sdelka-s-iran-a-ne-donald-tramp.html", "text": "Министър-председателят на Великобритания Тереза Мей подчерта, че Великобритания ще продължи да спазва ядрената сделка с Иран, с което влезе в пряко противоречие с американския президент Доналд Тръмп, който призова за изолирането на Техеран, пише  европейската редакция на Politico . \r\nМей посочи пред световните лидери, че споразумението продължава да е „най-добрият начин за предотвратяване на това, Иран да разработи ядрено оръжие“, ако продължи да изпълнява задълженията си, но в същото време британският премиер похвали Тръмп за това, че е създал „историческа възможност за цялостно, удостоверяемо и необратимо ядрено разоръжаване“ чрез срещата си със севернокорейския лидер Ким Чен-ун. \r\nМей заяви също, че съвместните военни удари през април, когато Великобритания, САЩ и Франция поразиха обекти в Сирия, е изпратил „ясно послание“. Тя предупреди, че ще действа „бързо и съответствено“ ако в Сирия отново бъдат използвани химически оръжия. \r\nБританският премиер не пропусна и да обвини Русия, този път в „безотговорна фабрикация“, във връзка със случая „Скрипал“. \r\nПревод и редакция:", "date": "2018.09.27", "title": "Politico: Тереза Мей подкрепи ядрената сделка с Иран, а не Доналд Тръмп"}
{"url": "http://www.focus-news.net/news/2018/09/27/2571727/kyustendil-zhandarmeristite-i-sluzhitelite-na-odmvr-razpolozheni-v-kv-iztok-ohranyavat-deystviya-na-obshtinata-po-premahvane-na-nezakonni-postroyki.html", "text": "Полицията осъществява охранително мероприятие във връзка с действия от страна на Община Кюстендил. Това съобщиха за  Радио „Фокус” – Кюстендил  от Областна дирекция на МВР – Кюстендил. Жандармеристите и служителите на дирекцията изпълняват охранителни действия. По първоначална информация става въпрос за премахване на незаконни строежи в района на квартал „Изток” в Кюстендил. \r\nВенцеслав ИЛЧЕВ", "date": "2018.09.27", "title": "Кюстендил: Жандармеристите и служителите на ОДМВР, разположени в кв. „Изток”, охраняват действия на Общината по премахване на незаконни постройки"}
{"url": "http://www.focus-news.net/news/2018/09/27/2571730/pazardzhik-okrazhniyat-sad-gleda-deloto-sreshtu-kmeta-na-obshtina-belovo-kostadin-varev-za-nanasyane-na-imushtestveni-vredi-na-obshtinata.html", "text": "Окръжният съд в Пазарджик гледа дело за нанасяне на имуществени вреди на община Белово, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу Костадин Варев е повдигнато обвинение за това, че за периода 31 януари 2013 – 20 август 2014 г. като Кмет на Община Белово не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на над 48 700 лв. Началото на съдебното заседание беше дадено в 09.30 часа, съдия-докладчик е Александър Александров.", "date": "2018.09.27", "title": "Пазарджик: Окръжният съд гледа делото срещу кмета на Община Белово Костадин Варев за нанасяне на имуществени вреди на Общината"}
{"url": "http://www.focus-news.net/news/2018/09/27/2571728/plovdiv-v-kalofer-shte-se-provede-natsionalna-nauchna-konferentsiya-posvetena-na-170-godini-ot-rozhdenieto-na-hristo-botev.html", "text": "Национална научна конференция, посветена на 170 години от рождението на Христо Ботев започва в Калофер. Това съобщи за  Радио „Фокус“ - Пловдив  директорът на музея Ася Николова. Конференцията е една от най-силните прояви в годината на Ботев, обявена от инициативен комитет, в който влизат изтъкнати учени и общественици. Проявите, посветени на Христо Ботев през 2018 г. са под патронажа на председателя на Народното събрание Цвета Караянчева. \r\nВ научната конференция в Калофер ще участват български учени, изследователи на живота и творчеството на гениалния поет и революционер и музейни специалисти. Те ще представят общо 14 доклада. Първият от тях е на проф. Николай Жечев, доайенът на изследователите на Христо Ботев. Неговият доклад е посветен на взаимоотношения между Христо Ботев и Васил Друмев. \r\nАся Николова, директор на Национален музей „Христо Ботев“ в Калофер, която е организатор и домакин на проявата, ще изнесе доклад за музейните реликви, които пазят паметта за Ботев, семейството му и неговите сподвижници. \r\nНаучен ръководител на конференцията е проф. Пламен Митев, преподавател по история в Софийския университет „Св. Климент Охридски“. \r\nОчаква се на конференцията да бъдат представени най-новите прочувания за живота и делото на Ботев, които за първи път да бъдат съобщени пред публика. \r\nЦветана ТОНЧЕВАю", "date": "2018.09.27", "title": "Пловдив: В Калофер ще се проведе Национална научна конференция, посветена на 170 години от рождението на Христо Ботев"}
{"url": "http://www.focus-news.net/news/2018/09/27/2571726/treti-pat-parlamentat-ne-uspya-da-sabere-kvorum.html", "text": "Трети път парламентът не успя да събере кворум, предаде репортер на  Агенция „Фокус“ . Регистрираха се 106 народни представители. За да бъде събран кворум, трябва поне половината депутати да бъдат в зала. Следващото пленарно заседание ще бъде на 28 септември от 9.00 ч.", "date": "2018.09.27", "title": "Трети път парламентът не успя да събере кворум"}
{"url": "http://www.focus-news.net/news/2018/09/27/2571723/ministar-kiril-ananiev-v-osnovata-na-promyanata-koyato-predlagame-v-zdravnite-osigurovki-ima-konkurentsiya-i-silen-kontrol.html", "text": "В основата на промяната, която предлагаме в здравните осигуровки, има конкуренция и силен контрол. Това каза министърът на здравеопазването Кирил Ананиев в сутрешния блок по  БНТ . \"За конкуренцията, вече разбрахте, ще влязат застрахователите и гражданите. По отношение на контрола - той е нов тип и е свързан. Всички участници в процеса ще имат своята контролна функция. Това са НЗОК, пациента и застрахователното дружество - това на една страна. На второ място застава националната здравна информационна система, която ще бъде готова с влизането на новия модел и тя ще проследява лечението на гражданите. Ние ще знаем във всеки един момента пациентът къде се лекува, с какво се лекува, и какви са резултатите по тази дейност\", обясни Ананиев. Според него тази платформа ще работи за обществени поръчки, за набавяне на лекарства, медицински изделия и подобряване на качество на лечение. По думите му, така се прави крачка за търсене на баланса между потребностите и възможностите, с които държавата разполага. Той каза, че въпросът най-вече е в начина на използване на ресурсите.  \r\n„Застрахователите и болниците се борят за пациентите, защото искат да предоставят по-добро качество на услугата, която предлагат. Те искат по-съвременно лечение, нови апаратури на по-ниски цени“, каза Ананиев.", "date": "2018.09.27", "title": "Министър Кирил Ананиев: В основата на промяната, която предлагаме в здравните осигуровки, има конкуренция и силен контрол"}
{"url": "http://www.focus-news.net/news/2018/09/27/2571731/sofiya-zadrastvane-se-e-obrazuvalo-po-okolovrastniya-pat-na-grada-ot-selo-mramor-v-posoka-grad-novi-iskar.html", "text": "Голямо задръстване се е образувало по стария околовръстен път на града от село Мрамор в посока град Нови Искър, съобщи  слушател на Радио „Фокус“ .", "date": "2018.09.27", "title": "София: Задръстване се е образувало по околовръстния път на града от село Мрамор в посока град Нови Искър"}
{"url": "http://www.focus-news.net/news/2018/09/27/2571732/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-septemvri.html", "text": "„Софийска вода” временно ще прекъсне водоснабдяването в някои части на столицата на 28 септември. Това съобщиха от пресцентъра на  дружеството .  \r\nВъв връзка с монтаж на спирателен кран на ул. „Порто Лагос“, Център, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Порто Лагос“, ул. „Орфано“, ул.Адриана Будевска“, ул. „Никола Славков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Адриана Будевска “ №4. \r\nВъв връзка с изпълнение на инвестиционен проект за реконструкция на уличен водопровод и канал на ул. „Иван Вазов“ Център , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Иван Вазов“ от бул. „Васил Левски“ до ул.“ Цар Иван Шишман“; ул. „Цар Иван Шишман“ от ул. „Славянска“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов “ ъгъла с ул. „Цар Иван Шишман“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателен кран на ул. „Софроний Врачански“, Център, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: ул. „Софроний Врачански“ от ул. „Пиротска“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански “ ъгъла с ул. „Пиротска“. \r\nВъв връзка с подмяна на спирателни кранове на ул. 12, с. Долни Богров, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Долни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на до бл. 23, жк. „Дружба“ 1, се налага спиране на водоподаването от 09:00 до 15:00 часа на клиентите на „Софийска вода”, живеещи в: бл. 23, вх. А, вх. Б, вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 23 вх. Б. \r\nВъв връзка с подмяна на сградно водопроводно отклонение на ул. „Железопътна“, с. Световрачене, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Железопътна“, ул. „Войнешки път“, ул. „Македонска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Войнешки път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.27", "title": "„Софийска вода” временно ще прекъсне водоснабдяването в някои части на столицата на 28 септември"}
{"url": "http://www.focus-news.net/news/2018/09/27/2571717/dva-pati-parlamentat-ne-mozha-da-sabere-kvorum-za-provezhdane-na-plenarno-zasedanie.html", "text": "Два пъти парламентът не можа да събере кворум за провеждане на пленарното заседание, предаде репортер на  Агенция „Фокус“ . Председателят на НС Цвета Караянчева обяви, че последният опит за събиране на кворум ще бъде след 15 минути. В зала липсват депутатите от „БСП за България“ и ДПС. За да се проведе заседанието, е нужно да се регистрират минимум 121 народни представители. \r\nДнес депутатите трябва да гласуват окончателно Законопроект за изменение и допълнение на Закона за лекарствените продукти в хуманната медицина, както и на първо четене Законопроект за изменение и допълнение на Закона за местното самоуправление и местната администрация и Законопроект за изменение и допълнение на Закона за правната помощ. \r\nЦветилена СИМЕОНОВА", "date": "2018.09.27", "title": "Два пъти парламентът не можа да събере кворум за провеждане на пленарно заседание"}
{"url": "http://www.focus-news.net/news/2018/09/27/2571733/lachezar-pekov-tsgm-s-vazdushna-pushka-e-strelyano-po-tramvay-v-rayona-na-spirka-han-kubrat-v-sofiya.html", "text": "С въздушна пушка е стреляно по трамвайна мотриса 72319 в района на спирка „Хан Кубрат“ в София. Това каза за  Агенция „Фокус“  ръководителят отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Счупени са три стъкла. Няма пострадали хора, щетите са само материални. Все още няма информация за извършителя.", "date": "2018.09.27", "title": "Лъчезар Пеков, ЦГМ: С въздушна пушка е стреляно по трамвай в района на спирка „Хан Кубрат“ в София"}
{"url": "http://www.focus-news.net/news/2018/09/27/2571734/hungary-today-ungarsko-ukrainskite-otnosheniya-kolko-po-losho-mozhe-da-stane.html", "text": "Унгария ще отговори огледално, ако Украйна изгони един от консулите й, заяви външният министър на страната Петер Сиярто, но все пак изрази надежда, че двете страни могат да избегнат такъв сценарий. Той отбеляза, че ще се види със своя украински колега Павел Климкин във вторник, за да обсъди това, което нарече „новия моментум зад анти-унгарската агитация в Украйна“, пише  електронното издание Hungary Today . \r\nПо-рано през седмицата Климкин заяви, че не изключва изгонването на унгарския консул в Берехове от страната, след като кадри, заснети със скрита камера, показващи как украински граждани дават клетви като граждани на Унгария в консулството, бяха качени в Youtube. Сиярто реагира на случая като обяви, че „украинското ръководство се опитва да сплаши унгарското малцинство в Закарпатието“. \r\nУкрайна се готви за президентски и парламентарни избори и рейтингът на настоящия президент е „доста скромен“, посочи първият дипломат на Унгария. „Именно затова някои сили се обърнаха към добре известната омраза към Унгария, с което се надяват да увеличат шансовете си“, настоя той. \r\nПо думите на Сиярто, кампанията е „приела различни форми“. Тайните служби на Украйна са започнали да следят определени членове на унгарското малцинство и в момента даже има уебсайт, който призовава за действия срещу гражданите с двойно унгарско-украинско гражданство. Тормоза над унгарските дипломати става все по-често явление и има много случаи, в които хора, свързани с фондации, занимаващи се с проекти за развитие, финансирани от унгарското правителство, са „привиквани за разпити“, добави Сиярто. \r\nВ събота украинската агенция УНИАН съобщи, че украински националистически уебсайт е започнал да публикува имената и адресите на закарпатските унгарци с двойно гражданство. Сиярто заяви, че миналата седмица Украйна „отиде по-далеч от всякога, когато наруши всички съществуващи писани и неписани правила на международното право и дипломацията“, като осъществи разузнавателна операция в унгарско консулство в Украйна, визирайки записа със скрита камера от церемонията по даването на клетва. \r\nДвойното гражданство е обичайно в Европейския съюз, подчерта той, като добави, че ако Киев иска да се приближи до Съюза, „не може да поставя под въпрос тази институция“. Интересите на Унгария диктуват поддържането на добри отношения с Украйна и тя е доказала това със своите действия, посочи още Сиярто и отбеляза, че Унгария редовно приема деца от Украйна в летни лагери, дарявала е хлорин на Закарпатието и е обещала да дари инсулин на украинските болници, които имат недостиг от това лекарство. \r\nОтношенията между двете страни се влошиха драматично с приемането на новия Закон за образованието в Украйна през 2017 година, коментира Hungary Today. Той цели да „модернизира образованието“ чрез реформи, които бяха приложени през септември т.г. В параграф 7 от акта се казва, че официалният език в образованието е украинският и използването на езиците на малцинствата се позволява само през първите четири години на началното обучение. \r\nЗаконът предизвика сериозни международни критики, като Русия, Унгария, Румъния, Полша, България, Гърция и Молдова реагираха остро на това, което бе възприето от тях като атака срещу правата на малцинствата в Украйна. След разследване, Венецианската комисия обеща да забави влизането в сила на промените до 2023 година, се отбелязва в материала. \r\nПревод и редакция:", "date": "2018.09.27", "title": "Hungary Today: Унгарско-украинските отношения: Колко по-лошо може да стане"}
{"url": "http://www.focus-news.net/news/2018/09/27/2571725/plovdiv-okrazhniyat-sad-shte-gleda-zhalbite-na-obvinenite-za-grabezha-v-rozhenskiya-manastir.html", "text": "Окръжният съд ще гледа жалбите на обвинените за грабежа в Роженския манастир. Заседанието на съда ще бъде днес от 15.30 часа в зала №2. Съдът ще разгледа жалбите на 44-годишния С. М. и 21-годишния Ю. М. срещу определение на Пловдивския районен съд, с което им е взета мярка за неотклонение „Задържане под стража“. Срещу тях Районна прокуратура – Сандански е повдигнала обвинение в това, че на 18 септември тази година в съучастие с още две лица са извършили грабеж в Роженския манастир. Първият от тях е обвинен и в държане на огнестрелно оръжие без надлежно разрешение.", "date": "2018.09.27", "title": "Пловдив: Окръжният съд ще гледа жалбите на обвинените за грабежа в Роженския манастир"}
{"url": "http://www.focus-news.net/news/2018/09/27/2571729/veliko-tarnovo-politsiyata-razsledva-sluchay-na-napadnat-zhurnalist.html", "text": "Полицията разследва случай на нападнат журналист. Това съобщиха от пресцентъра на  МВР . Вчера в 17.05 часа в областната дирекция бил получен сигнал от 31-годишен репортер от Велико Търново, поискал съдействие от полицията и медицинска помощ. На мястото веднага били насочени екипи. Според първоначалните данни същия следобед журналистът е влязъл в складови помещения на ул. \"Н. Габровски\", за да прави репортаж, свързан с дейността на фирмата, която ги стопанисвала. При влизането му той бил избутан от двама мъже - на 39 и 54 години, в резултат на което паднал на земята и се наранил. Оказана му е медицинска помощ. По случая са разпитани свидетели и е образувано досъдебно производство. Двамата мъже са задържани с полицейски мерки до 24 часа.  Работата по изясняване на обстоятелствата около възникналия инцидент продължава под ръководството на Районната прокуратура.", "date": "2018.09.27", "title": "Велико Търново: Полицията разследва случай на нападнат журналист"}
{"url": "http://www.focus-news.net/news/2018/09/27/2571738/zam-ministar-valentin-yovev-shte-otkrie-forum-za-spodelyane-na-dobri-praktiki-za-inovatsii-i-dobro-upravlenie-na-mestno-nivo.html", "text": "Заместник-министърът на регионалното развитие и благоустройството Валентин Йовев ще открие форум за споделяне на добри практики на общините, наградени с Европейски етикет за иновации и добро управление на местно ниво. Това съобщиха от пресцентъра на  Министерство на регионалното развитие и благоустройството . \r\nОрганизираната от Министерството на регионалното развитие и благоустройството конференция ще се проведе днес и на 28 септември в град Поморие, хотел „Сънсет Ризорт“. В събитието ще се включат представители на Съвета на Европа, Националното сдружение на общините в Република България, на общини и регионални сдружения на общини, граждански организации и други заинтересовани страни. \r\nЦелта на конференцията е да се представят и разпространят добри практики за развитие и укрепване на местното самоуправление и местната демокрация в България, свързани с прилагането на 12-те принципа на добро демократично управление на местно ниво на Съвета на Европа. \r\nНа 27 септември конференцията ще започне в 13.30 часа.", "date": "2018.09.27", "title": "Зам.-министър Валентин Йовев ще открие форум за споделяне на добри практики за иновации и добро управление на местно ниво"}
{"url": "http://www.focus-news.net/news/2018/09/27/2571740/dobrich-v-chestvaniyata-za-praznika-na-grada-se-vklyuchiha-delegatsii-ot-pobratimenite-gradove-na-dobrich.html", "text": "На 25 септември 2018 г. град Добрич отпразнува 78-ата годишнина от възвръщането на Южна Добруджа към България. Този празник по традиция Добрич споделя със своите градове-побратими, към които както всяка година бяха отправени покани за тържествата. Това съобщиха от пресцентъра на  Общината . В празничните прояви се включиха делегации от град Кавадарци (Македония), Измаил, Първомайск (Украйна) и Залаегерсег (Унгария). Поздравителни адреси бяха получени от другите градове, които нямаха възможност да присъстват на тазгодишното тържество.  \r\nВ рамките на посещението на чуждестранните гости Община град Добрич успя да проведе важни срещи по интересуващи и двете страни въпроси. Една от тези срещи бе между делегацията от Първомайск (Украйна), директора на МБАЛ Добрич – д-р Светлозар Байчев и д-р Емилия Баева – зам.-кмет „Хуманитарни дейности“ в Община град Добрич. По време на срещата бяха обсъдени перспективи на сътрудничество в сферата на здравеопазването и по-конкретно нуждата на болницата в Добрич от медицински персонал и възможността за свободните работни места в здравното заведение да кандидатстват специалисти от Украйна. Гостите останаха с приятни впечатления от опознавателната обиколка в болницата, която им бе предложена и споделиха, че в град Първомайск функционират частно и държавно медицински училища за фелдшери, медицински сестри и санитари. Освен това много специалисти от висшия медицински персонал проявяват интерес за работа в България.  \r\nПредстои тази възможност детайлно да бъде обсъдена с Министерството на здравеопазването, както и с Посолството на България в Украйна. Кметът на Община град Добрич и д-р Емилия Баева увериха гостите от Украйна в своята подкрепа на тази идея и обещаха съдействия за осъществяването й.  \r\nМалко преди празничните дни в Община град Добрич бе получена покана от най-новия град – побратим на Добрич – град Тамбов от Руската Федерация, който покани делегация от Добрич да участва в VІІІ-то издание на Международния Покровски фестивал. Традиционната проява е уникална площадка за демонстрация на културни традиции и народни занаяти от регионите на Русия и от други страни, както и за успешно представяне на занаятчийски, хранителни стоки и продукция на селското стопанство.  \r\nГостите на Добрич за празника останаха очаровани от жителите му и от тяхното гостоприемство и им пожелаха здраве, мирно небе и просперитет!", "date": "2018.09.27", "title": "Добрич: В честванията за празника на града се включиха делегации от побратимените градове на Добрич"}
{"url": "http://www.focus-news.net/news/2018/09/27/2571741/slavka-chakarova-kmet-na-chepelare-prez-poslednite-dve-godini-se-nablyudava-uvelichenie-na-broya-na-turistite-prez-letniya-sezon.html", "text": "През последните две години се наблюдава увеличение на броя на туристите, които посещават Общината през летния сезон. Това каза в сутрешния блок „Добро утро, България“ на  Радио „Фокус“  кметът на Чепеларе Славка Чакърова. Въпреки обявените на три пъти бедствени положения тази година, местната власт, бизнесът и гражданите са обединили усилията си, успявайки да се справят със ситуацията, обясни тя. „Туристите, които посетиха Община Чепеларе почти не успяха да забележат, че се намираме в бедствено положение. Те се насладиха на красивите дадености, на богатия културен и спортен календар, който предлага Общината заедно с бизнеса, който е зает с туризма“, каза тя. Според Славка Чакърова, туристите, освен че обичат да се наслаждават на природата, искат да изпитат и някаква емоция, която Община Чепеларе им предоставя чрез културния календар. Празниците, които организира Общината символично отбелязват края на летния и началото на есенния туристически сезон, обясни градоначалникът.", "date": "2018.09.27", "title": "Славка Чакърова, кмет на Чепеларе: През последните две години се наблюдава увеличение на броя на туристите през летния сезон"}
{"url": "http://www.focus-news.net/news/2018/09/27/2571742/ministar-nikolina-angelkova-digitalizatsiyata-v-turizma-shte-uskori-ustoychiviya-mu-rastezh-i-shte-nasarchi-investitsiite.html", "text": "Дигитализацията в туризма ще ускори устойчивия му растеж и ще насърчи инвестициите. Това се посочва в обръщение на министъра на туризма Николина Ангелкова по повод Световния ден на туризма, съобщават от  пресцентъра на министерството.   „Световният ден на туризма 27 септември се чества от 1980 г., след като Световната организация по туризъм (СОТ) към ООН приема устава си. Близо 40 години на тази дата отчитаме постигнатото и си поставяме нови предизвикателства.  Щастлива съм, че през последните години с общи усилия на държавата, бизнеса и местната власт надхвърляме и най-амбициозните си цели.  Поздравявам всички колеги, избрали туризма за своя професия. Тя изисква много труд, но и въображение, защото туризмът е преди всичко преживяване. Поздравявам и милионите почитатели на пътешествията, които всяка година „гласуват“ за нашата страна, избирайки я за място на своята почивка“, заявява министър Ангелкова.  \r\nТя изтъква, че туристическата индустрия е сред най-мощните двигатели за световната икономика. „През 2017 г. СОТ отчете над 1,3 млрд. посещения на чуждестранни туристи във всички държави, което е 7% ръст. През миналата година приходите, генерирани от международен туризъм, възлизат на 1.6 трилиона долара“, отбелязва Ангелкова. По думите й по данни на Световния съвет за пътувания и туризъм делът на сектора и свързаните с него отрасли  в  брутния продукт на света е 10.4%, като заетите лица са 313 млн., или 9.9% от всички работещи. „Световната организация по туризъм предвижда 4-5% ръст в броя на международните туристи през 2018 г., а до 2030 г. очаква тези посещения да достигнат глобално 1.8 млрд. души“, посочва министърът на туризма. \r\nТя припомня, че тазгодишното мото на световното честване е „Туризмът и дигиталната трансформация“. По думите й това е изключително актуална тема от дневния ред на българския туризъм, който е сред най-динамично развиващите се икономически отрасли у нас.  \r\nСпоред министър Ангелкова България има огромен потенциал да развива сектора, който вече формира около 13% от брутния ни вътрешен продукт и бе издигнат от правителството в национален приоритет като структуроопределящ. „У нас 335  хил. са заетите в туризма и свързаните  с него икономически дейности, което е близо 11% от всички работещи през 2017 г. – повече от международните показатели“, уточнява тя.  \r\n„Световният ден на туризма е прекрасен повод да благодаря отново на всички, които правят сектора успешен. През последните три години трайно се установи тенденцията на рекорден растеж в цялата история на българския туризъм. По данни на НСИ за първите седем месеца на 2018-а близо 5,3 млн. чуждестранни туристи избраха България като туристическа дестинация, или близо 7% повече спрямо същия период на 2017 г. Евростат информира, че през май 2018 г. например България е заела второ място по ръст на нощувките от чужденци в местата за настаняване сред всички държави от ЕС спрямо същия месец на 2017-а“, добавя още Ангелкова. По думите й ще по-висок е темпът на постъпленията. „Над 2 млрд. евро са приходите от международен туризъм у нас за първите седем месеца на настоящата година, съобщи БНБ. Ръстът е с  8,1% в сравнение със същия период на 2017 г.“, отбелязва туристическият министър. \r\n„Убедена съм, че възходящият тренд ще продължи устойчиво и занапред. Това обаче е невъзможно без прилагане на повече иновации, модерни технологии и свързаност чрез цифровизация. През февруари тази година София бе домакин на международна кръгла маса под надслов „Дигиталната трансформация в туризма“. Тя бе част от инициативите на министерството по програмата на Българското председателство на Съвета на ЕС. Работим неотклонно и последователно за реалното прилагане на все повече IT технологии както в маркетинга и рекламата, така и в информационното обслужване на сектора“, казва тя, като допълва, че те са неизменна част от световните тенденции за непрекъснато нарастване на потребителите на интернет и социалните мрежи, за модерна свързаност в туристическите услуги и за новите начини на пътуване. По думите й иновативните икономически модели, дигиталната култура и дигиталният бизнес са сред водещите фактори за бъдещото развитие на туризма. „Потвърждават го и международните анализи. През 2017 г. броят на потребителите на интернет е нараснал в света със 7%, а ползващите социални мрежи - с 13 на сто. Увеличение от 14% се отбелязва при потребителите на социални мрежи през мобилни устройства. Общо 70% от туристите, които имат смартфони, събират информация за пътуванията си именно през тях. Всяко второ пътуване вече започва с помощта на мобилна техника“, отбелязва Ангелкова.  \r\n„Нашата цел е да затворим цикъла на туристическото обслужване чрез технологиите на бъдещето - от предлагането до споделянето на впечатления за пътуването. Всичко това безспорно ще динамизира още повече работата на заетите в сектора. Ето защо създадохме единната платформа с мобилно приложение към нея iLoveBulgaria, която обединява всички eлементи от различните канали – мобилни, Фейсбук, Инстаграм, интернет, имейли, Chat Extension на Вайбър, QR код и т.н“, посочва още тя.  \r\n„Дигиталната трансформация означава и нещо повече – промяна в начина на мислене, в подхода към посетителите и инвеститорите, в търсенето на добри практики и примери. Убедена съм, че Световният ден на туризма ни дава нови поводи да бъдем и по-самокритични, да се развиваме постоянно и да отправим още предизвикателства пред самите себе си.   \r\nЧестит празник! Желая на Вас и на семействата Ви здраве и нови победи!“, завършва поздравителния си адрес министър Ангелкова.", "date": "2018.09.27", "title": "Министър Николина Ангелкова: Дигитализацията в туризма ще ускори устойчивия му растеж и ще насърчи инвестициите"}
{"url": "http://www.focus-news.net/news/2018/09/27/2571739/premierat-boyko-borisov-poboynitsite-na-zhurnalista-vav-veliko-tarnovo-tryabva-da-badat-nakazani-s-tsyalata-strogost-na-zakona.html", "text": "Разговарях с Христо Терзийски, директора на полицията. Той е в Хага. Дал съм час и половина срок да ми докладват арестувани, задържани. Съответно пазачи ли са, какви са там, побойниците с цялата строгост на закона да бъдат наказани. Това каза пред журналисти в Ню Йорк министър-председателят Бойко Борисов във връзка с нападнатия журналист във Велико Търново, предаде репортер на  Агенция „Фокус“ . „Надявам се и прокурорите след това бързо да повдигнат обвинения по всички правила на наказателния закон. Това е недопустимо. Аз знаете, само за кимване или за намек, депутати махам от парламентарната група, но за журналист такова нещо не може да се толерира. Не само да се толерира, просто трябва да сме изключително непримирими, нетърпими към такива деяния и да се знае, че като пипнеш журналист това следва“, коментира премиерът.", "date": "2018.09.27", "title": "Премиерът Бойко Борисов: Побойниците на журналиста във Велико Търново трябва да бъдат наказани с цялата строгост на закона"}
{"url": "http://www.focus-news.net/news/2018/09/27/2571743/ministar-predsedatelyat-boyko-borisov-provede-sreshta-s-predstaviteli-na-amerikanski-evreyski-organizatsii.html", "text": "Министър-председателят Бойко Борисов проведе среща с представители на американски еврейски организации в Ню Йорк, където е на посещение по повод 73-ата сесия на Общото събрание на Организацията на обединените нации и ръководи българската делегация. Това съобщиха от  правителствената информационна служба . Премиерът подчерта, че българският и еврейският народ са изключително свързани и с годините са изградили приятелство, което е добра предпоставка за сътрудничеството на международно ниво. „Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ“, каза премиерът Борисов. Министър-председателят допълни, че страната ни би оценила високо подкрепата и съдействието на американските еврейски общности пред Конгреса и американската администрация за постигането на пълна визова реципрочност със САЩ.  \r\n„Тази година се навършват 75 години от спасяването на българските евреи по време на Втората световна война. През 1943 г. единствено България не изпраща на сигурна смърт в нацистките концентрационни лагери близо 50 000 свои граждани от еврейски произход“, каза министър-председателят Борисов и допълни че тази история трябва да се изследва и разказва. Българският премиер припомни, че в началото на месеца в Тел Авив заедно с премиера на Държавата Израел Бенямин Нетаняху откриха паметник - символ на българския принос в спасяването на българските евреи от Холокоста и подчерта, че това е пореден акт, който затвърждава приятелството и взаимната подкрепа между двете страни. „Днес второ и трето поколение български евреи са онзи мост на приятелство и подкрепа, които правят отношения ни уникални и сърдечни“, каза министър-председателя Бойко Борисов  \r\nПремиерът Борисов запозна председателите на еврейските организации със стъпките, които страната ни е предприела за членство в Международния алианс за възпоменание на Холокоста и посочи, че това е важна междуправителствена организация за България. Целта на организацията е да осигури политическа и обществена подкрепа за изучаването, изследването и съхраняване на паметта на Холокоста на национално и международно равнище. Министър-председателят подчерта, че през октомври 2017 г. българското правителство взе решение да приеме и прилага работното определение за антисемитизъм на Международния алианс за възпоменание на Холокоста, а заместник-министърът на външните работи Георг Георгиев бе определен за национален координатор за борба с антисемитизма.  „България стана петата държава-членка на ЕС, приела определението за антисемитизъм, което ще подпомага работата на съдебната власт и правоприлагащите органи при идентифицирането и наказателното преследване на деяния с антисемитски характер“, допълни още премиерът Борисов.", "date": "2018.09.27", "title": "Министър-председателят Бойко Борисов проведе среща с представители на американски еврейски организации"}
{"url": "http://www.focus-news.net/news/2018/09/27/2571736/kyustendil-obshtinskiyat-savet-shte-razgleda-vatreshni-kompensirani-promeni-po-byudzheta-i-prehvarlyane-na-yazoviri-za-stopanisvane-ot-strana-na-darzhavata.html", "text": "Общинският съвет в Кюстендил ще разгледа вътрешни компенсирани промени по бюджета и прехвърляне на язовири за стопанисване от страна на държавата. Това съобщи за  Радио „Фокус” – Кюстендил  Михаела Крумова, председател на Общинския съвет. Заседанието на съветниците ще се проведе от 14.00 часа в залата на Парк-хотел „Кюстендил. В дневния ред е включена точка  за внасяне на предложение в Министерски съвет на Република България за отпускане на персонална пенсия на децата Денис и Марая Симеонови. Съветниците ще разгледат две предложения за сключване на договори с Агенцията по заетостта за проекти по Оперативна програма „Развитие на човешките ресурси“. Ще бъдат гласувани и вътрешни компенсирани промени по бюджета на Община Кюстендил за 2018 година. В дневния ред са включени и предложения за финансово подпомагане за издаване на книга и за подпомагане на Съюза на пенсионерите в Кюстендил. Съветниците трябва да гласуват предложението за поставяне на мраморни плочи с текст на войнишка клетва и маршът на 13-ти пехотен Рилски полк. Включени са точки за прехвърляне собствеността на няколко общински язовира на държавата, както и дарение на автомобил с висока проходимост за нуждите на противопожарната служба в града. \r\nВенцеслав ИЛЧЕВ", "date": "2018.09.27", "title": "Кюстендил: Общинският съвет ще разгледа вътрешни компенсирани промени по бюджета и прехвърляне на язовири за стопанисване от страна на държавата"}
{"url": "http://www.focus-news.net/news/2018/09/27/2571746/smolyan-poradi-rekonstruktsiya-shte-bade-narusheno-vodosnabdyavaneto-v-zlatograd.html", "text": "Поради извършване на реконструкция и превключване на нови водопроводи в гр. Златоград, днес ще бъде нарушено водоснабдяването в целия град. Това съобщиха от  водоснабдителното дружество .", "date": "2018.09.27", "title": "Смолян: Поради реконструкция ще бъде нарушено водоснабдяването в Златоград"}
{"url": "http://www.focus-news.net/news/2018/09/27/2571745/narodnite-predstaviteli-ot-pg-na-bsp-za-balgariya-predstaviha-viziya-za-balgariya-pred-obshtestvenostta-v-avren.html", "text": "Народните представители от ПГ на „БСП за България“ представиха Визия за България пред обществеността в Аврен. Това съобщиха от пресцентъра на  НС на БСП . Гражданите направиха предложения за включване на въпроса за строителството на магистрала „Черно море“, свързваща Бургас и Варна сред приоритетите във Визията, както и обособяването на животновъдни зони в отделни райони.  \r\n„Чрез „Визия за България“ искаме да дадем икономическа перспектива, сигурност и по-високи доходи на българските граждани“. Това заяви  народният представител от ПГ на „БСП за България“ Петър Витанов  при представянето на Визията в Аврен, Варненско. Пред събралите се народният представител Николай Иванов подчерта, че „Визия за България е протегната ръка от страна на левицата, заедно с хората, тя да стане национална цел. „Няколко големи градове изсмукват целия човешки ресурс. Ние предлагаме държавата да намери инструментите, с които да даде шанс за развитие на всички региони“ каза още той.  Депутатът Димитър Георгиев  разясни законодателните предложения на левицата за стимулиране на българското производство чрез въвеждане на квоти за български продукти в супермаркетите и срещу двойното качество.  Д-р Вланетина Найденова  представи Визията на БСП в сферата на здравеопазването - достъпно и качество здравеопазване, реформата в болничната помощ и достойно заплащане на медицинския труд, повече обществен финансов ресурс за профилактика на българските граждани. Народните представители Явор Божанков, Теодора Халачева и Валентин Ламбев  представиха „Визия за България“ в Белослав. Хората поставиха въпроси за демографската катастрофа, диференцирания ДДС на стоките, както и дисбаланса между големите градове и малките населени места. \"Младите нямат бъдеще в по-малките градове и села. Не може целият ресурс и инвестиции да бъдат съсредоточени в големите градове, а малките да са пренебрегнати и игнорирани\", коментираха те. Народните представители от \"БСП за България\" подчертаха, че с проекта \"Визия за България\" представят нов модел на управление на страната, с който тези проблеми трябва да се решат.", "date": "2018.09.27", "title": "Народните представители от ПГ на „БСП за България“ представиха Визия за България пред обществеността в Аврен"}
{"url": "http://www.focus-news.net/news/2018/09/27/2571747/plovdiv-nyakolko-naseleni-mesta-ot-oblastta-sa-bez-piteyna-voda-zaradi-avarii.html", "text": "Няколко населени места са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо региона. До 12.30 часа живеещите на ул. „Крайна“, ул. „Крайречна“ и ул. „Сокол“ в Пловдив ще са без вода заради подмяна на спирателен кран и общ водомер. С нарушено водоподаване заради аварии на водопроводи са жителите в Асеновград в района на бул. „България“ №33, в Пловдив - ул. „Преслав“ и ул. „Св. св. Кирил и Методий“ в Стария град, ул. „Тодор Александров“ №23, в с. Болярци, ул. „2-ра“, с. Войнягово, с. Главатар, град Куклен, ул. „Христо Смирненски“ №21. Водоподаването ще бъде възстановено след отстраняването на авариите. \r\nМария РУСЕВА", "date": "2018.09.27", "title": "Пловдив: Няколко населени места от областта са без питейна вода заради аварии"}
{"url": "http://www.focus-news.net/news/2018/09/27/2571737/prokuror-rumen-rachev-predstoyat-autopsii-na-telata-ot-chetvorno-to-ubiystvo-v-kaspichan.html", "text": "Предстоят аутопсии на телата от четворно то убийство в Каспичан. Това каза наблюдаващият прокурор Румен Рачев, предаде репортер на  Радио Фокус - Шумен . Рачев добави, че те ще бъдат извършени днес, ако се наложи ще продължат и утре. 64-годишният мъж, племенник на убития 81-годишен мъж, е задържан за 24 часа. \"Задържан е вчера около 13.20 часа. Имаме 24 часа срок в който да го пуснем или да го оставим. Не смятаме да го пуснем\", каза Рачев. Обвинението ще бъде за умишлено причиняване на смърт, като ще има поне две квалификации - за причиняване на смърт на повече от едно лица, и за причиняване на смърт по особено мъчителен да жертвите начин. \r\nИвелина ИВАНОВА", "date": "2018.09.27", "title": "Прокурор Румен Рачев: Предстоят аутопсии на телата от четворно то убийство в Каспичан"}
{"url": "http://www.focus-news.net/news/2018/09/27/2571735/blagoevgrad-razchisteni-sa-padnalite-chasti-ot-fasadata-na-mol-largo.html", "text": "Разчистени са падналите части от фасадата на мол \"Ларго\" в центъра на Благоевград, предаде репортер на  Радио „Фокус“ - Пирин . Районът вече не е отцепен, около сградата са поставени метални огради за по-добра безопасност. Търговският център не работи. В него има само работници. Към момента не е ясно кога ще проработи отново центърът и ще отвори врати за клиенти. \r\nНатали СТЕФАНОВА", "date": "2018.09.27", "title": "Благоевград: Разчистени са падналите части от фасадата на мол \"Ларго\""}
{"url": "http://www.focus-news.net/news/2018/09/27/2571744/predsedatelyat-na-ns-tsveta-karayancheva-vsichki-deputati-koito-po-neuvazhitelni-prichini-provaliha-kvoruma-shte-badat-sanktsionirani.html", "text": "Всички депутати, които по неуважителни причини провалиха кворума, ще бъдат санкционирани. Това каза пред журналисти председателят на Народното събрание Цвета Караянчева, след като парламентът не можа да събере кворум, предаде репортер на  Агенция „Фокус“ .   \r\n„Изключително съм разочарована, защото мисля, че тук има отговорни хора, които са дошли да работят, а не да представят „Визията“ си в работно време. Има много време да се представя и да се правят приемни по общините там, откъдето са депутатите“, каза още Караянчева и посочи, че в пленарните заседания трябва да участват всички. \r\n„Много съм разочарована, защото днес имаше изключително важни точки, които трябваше да минат, а се оказа нулев ден. Тези, които не са били регистрирани и са провалили кворума, няма да получат възнаграждение – 2/3 от възнаграждението за днес ще им бъде отнето. Визирам всички, които не са били в зала по неуважителни причини“, обясни тя и посочи, че онези, които имат извинителни причини, няма да бъдат санкционирани. „Включително и тези, които бяха в зала, но не се регистрираха, ще бъдат санкционирани. Видях, че никой от БСП и ДПС, които бяха в зала, не се регистрираха“, коментира Караянчева. \r\nТя уточни, че има депутати, които тя е командировала и днес не са присъствали в зала. „Но вече ще прецизирам командировките“, обясни Караянчева. „В сряда, четвъртък и петък моля народните представители да се ангажират с работата, за която получават заплата. По този начин рейтингът на парламента няма да се вдигне“, каза още тя. \r\nЦветилена СИМЕОНОВА", "date": "2018.09.27", "title": "Председателят на НС Цвета Караянчева: Всички депутати, които по неуважителни причини провалиха кворума, ще бъдат санкционирани"}
{"url": "http://www.focus-news.net/news/2018/09/27/2571750/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.27", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/27/2571751/veliko-tarnovo-1-500-bali-furazh-sa-izgoreli-pri-pozhar-v-selo-dolna-lipnitsa.html", "text": "1 500 бали фураж са изгорели при пожар в павликенското село Долна Липница. Инцидентът се е случил в началото на седмицата, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ в старата столица. Огънят е унищожил още 670 кв. метра от покривната конструкция на запаления сеновал. Спасени са останалите 2 000 бали фураж и две сгради, намиращи се в близост. Причината за инцидента е в процес на установяване. Произшествието е ликвидирано от шестима пожарникари от Павликени. В гасенето, освен противопожарна техника, са използвани и водоноска, както и трактор от частен земеделски производител. \r\nЛуиза ТРАНЧЕВА", "date": "2018.09.27", "title": "Велико Търново: 1 500 бали фураж са изгорели при пожар в село Долна Липница"}
{"url": "http://www.focus-news.net/news/2018/09/27/2571749/sofiya-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-35-37-i-km-46-47-v-posoka-sofiya-poradi-podmyana-na-mantineli.html", "text": "Временно движението се осъществява в изпреварващата лента по автомагистрала „Тракия“ при км 35 - 37 и км 46 - 47 в посока София поради подмяна на мантинели. Движението се извършва в активната лента. Това съобщиха от пресцентъра на  Агенция „Пътна инфраструктура“ . \r\nВременно движението при км 58 на автомагистрала „Тракия“ в посока София се осъществява в изпреварващата лента поради рязане на храсти в средна разделителна ивица. Движението се осъществява в активната лента и е регулирано с пътни знаци.", "date": "2018.09.27", "title": "София: Временно движението се осъществява в изпреварващата лента по автомагистрала „Тракия“ при км 35 - 37 и км 46 - 47 в посока София поради подмяна на мантинели"}
{"url": "http://www.focus-news.net/news/2018/09/27/2571752/kyustendil-pozhar-gori-v-zemlishteto-na-selo-frolosh.html", "text": "Пожар гори в землището на село Фролош. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По първоначална информация огънят е възникнал в сечище. На място са екипи на Районна служба „Пожарна безопасност и защита на населението” – Рила и Държавно горско стопанство „Рилски манастир”.  \r\nПотушени са възникналите два пожара в землищата на селата Полска скакавица и Пелатиково. Първият е причинен от късо съединение, горели са сухи треви и храсти на площ от 150 дка. Изгорели са две необитаеми стари къщи, няма пострадали хора. Пожарът в землището на село Пелатиково е причинен поради небрежно боравене с открит огън, горели са 20 дка сухи треви и храсти, огънят е навлязъл низово в широколистна гора, изгорели са навес на селскостопанска постройка и покривна конструкция. \r\nВенцеслав ИЛЧЕВ", "date": "2018.09.27", "title": "Кюстендил: Пожар гори в землището на село Фролош"}
{"url": "http://www.focus-news.net/news/2018/09/27/2571699/shumen-okrazhniyat-sad-shte-zasedava-po-deloto-hitrino.html", "text": "В Шуменски окръжен съд продължава делото „Хитрино“. Поредното заседание по делото, предмет на което е транспортното произшествие в село Хитрино от 10 декември 2016 година е насрочено за 9.30 часа. Очаква се в съдебната зала да бъдат разпитани свидетели, както и да бъдат изслушва вещи лица, изготвили допълнителната съдебно-медицинска експертиза на един от стрелочниците.", "date": "2018.09.27", "title": "Шумен: Окръжният съд ще заседава по делото „Хитрино“"}
{"url": "http://www.focus-news.net/news/2018/09/27/2571748/tsvetan-tsvetanov-gerb-deputatite-koito-dnes-ne-byaha-v-zala-pokazvat-povedenie-koeto-ne-e-saotnosimo-s-tova-za-koeto-tehnite-izbirateli-sa-gi-izbrali.html", "text": "Депутатите, които днес не бяха в зала, показват поведение, което не е съотносимо с това, за което техните избиратели са ги избрали. Това каза пред журналисти председателят на ПГ на ГЕРБ Цветан Цветанов, след като парламентът не можа да събере кворум за провеждане на пленарно заседание, предаде репортер на  Агенция „Фокус“ .    \r\nНа въпрос как ще коментира бойкота на опозицията днес, Цветанов отговори: „Когато нямаш други политически аргументи, преминаваш към такъв дневен политически ред. Това е поведение, което не е съотносимо с това, за което техните избиратели са ги избрали да бъдат тук“. Цветанов посочи, че за това, че няма пленарно заседание са виновни всички, които не са се регистрирали. \r\nПопитан защо мнозинството не можа да събере своите депутати, Цветанов отговори, че има хора, които са в командировка. „Това са около 10-12 души. Те изпълняват своите ангажименти, свързани с парламентарните измерения в Европа. Но ще намалим тези командировки, за да може да имаме мнозинство и да провеждаме парламентарни заседания“, каза още Цветанов. \r\nЦветилена СИМЕОНОВА", "date": "2018.09.27", "title": "Цветан Цветанов, ГЕРБ: Депутатите, които днес не бяха в зала, показват поведение, което не е съотносимо с това, за което техните избиратели са ги избрали"}
{"url": "http://www.focus-news.net/news/2018/09/27/2571756/pazardzhik-obshtinskite-savetnitsi-shte-glasuvat-predlozheniya-za-uvelichavane-na-taksata-za-bitovi-otpadatsi-i-tsenata-bileta-za-gradski-transport.html", "text": "На редовното си заседание Общинският съвет в Пазарджик ще разгледа 26 точки и една извънредна, съобщиха за  Радио „Фокус“ – Пазарджик  от Общинския съвет. Първа точка в дневния ред е приемането на отчет за касовото изпълнение на бюджета, средствата от ЕС и отчета на дълга на Община Пазарджик към 31 декември 2017 година. Предвидено е и одобряване на план-сметка за необходимите разходи за битови отпадъци през 2019 година и определяне размер на промилите за облагане с такса за битови отпадъци за следващата година. Общинските съветници ще гласуват и предложение за нови цени на билетите и картите за тролейбусния транспорт в Пазарджик. В него е предвидено увеличение на цената на билета за градски транспорт от 0.80 лева на 1 лев. Съветниците ще приемат и анализ на постъпилите жалби и сигнали до обществения посредник на Община Пазарджик през второто тримесечие от годината. Началото на заседанието е от 14.00 часа. \r\nВаня НИКОЛОВА", "date": "2018.09.27", "title": "Пазарджик: Общинските съветници ще гласуват предложения за увеличаване на таксата за битови отпадъци и цената билета за градски транспорт"}
{"url": "http://www.focus-news.net/news/2018/09/27/2571757/the-local-germaniya-aktivist-ot-pussy-riot-se-e-premestil-v-germanska-bolnitsa-i-e-ubeden-che-gru-go-presledva-i-se-opitva-da-go-otrovi.html", "text": "Активист от руската група Pussy Riot заяви в сряда, че е „убеден“, че е отровен от кремълските служби, защото се е ровил в убийството на трима руски репортери в Африка, пише  германската редакция на електронното издание The Local . \r\nВ интервю, дадено от болница в Берлин, Пьотър Верзилов, който има канадско и руско гражданство, заяви пред вестник Bild, че е много вероятно да е отровен от руското военно разузнаване (ГРУ) и той е убеден, че именно  това се е случило. \r\n„Отравянето беше толкова професионално, че не мога да си помисля, че е някой друг“, уверен е 30-годишният активист от Pussy Riot. \r\nПървоначално той е приет в клиника в Моксва по-рано този месец със симптоми, като загуба на зрението и дезориентация. По-късно той отлита в Германия и е приет в берлинската болница Charite. Медиците там казват, че Верзилов може да е отровен с някакъв токсин, който уврежда нервната система. \r\nИзданието отбелязва, че част от групировката Pussy Riot, включително въпросният отровен, бяха осъдени на 15 дни лишаване от свобода за това, че нахлуха на терена по време на финала на Световното първенство по футбол през юли, за да „насочат вниманието към полицейското насилие в Русия“. \r\nАктивистите свързват предполагаемия опит за отравяне с опит за разследване на убийството на трима руски журналисти в Централно африканската република (ЦАР) през юли – теория, която повтори пред Bild. \r\nНемското издание твърди, че отровеният активист е бил близък с един от репортерите и единственото, което го е спряло да се присъедини към екипа, заминал за ЦАР, е било задържането му заради действията му на финала на Мондиала. \r\n„Исках и продължавам да искам да разследвам това, което се случи с тримата журналисти“, заяви активистът от Pussy Riot. \r\n„Това може да е причината, поради която тайните служби са искали да ме отровят. Смятам, че е по-вероятен мотив от демонстрацията на Световното първенство“. \r\nВерзилов е изразил надежда, че ще бъде изписан от берлинската болница „възможно най-скоро“ и е заявил, че иска да се върне в Русия. \r\nПревод и редакция:", "date": "2018.09.27", "title": "The Local (Германия): Активист от Pussy Riot се е преместил в германска болница и е „убеден“, че ГРУ го преследва и се опитва да го отрови"}
{"url": "http://www.focus-news.net/news/2018/09/27/2571759/mvr-dvama-dushi-sa-zaginali-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 19 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 72 леки и една тежка катастрофа, при която е загинал един човек.", "date": "2018.09.27", "title": "МВР: Двама души са загинали, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/27/2571754/inzh-damyan-damyanov-yuzdp-nyamashe-novi-vazplamenyavaniya-na-pozhara-v-rayona-na-blagoevgradskoto-selo-drenkovo-prez-noshtta.html", "text": "Нямаше нови възпламенявания на пожара в района на благоевградското село Дренково през нощта. Това каза за  Радио „Фокус“ - Пирин  инж. Дамян Дамянов, директор на Югозападно държавно предприятие. По думите му последните възпламенявания са били вчера след обяд. Той уточни, че още тогава са били изгасени всички вътрешни огнища. „Фокус“ припомня , че пожарът в района на село Дренково възникна на 25 септември вечерта и гасенето му започна още тогава. Пожарът започна от сухи треви и храсти и навлезе в горска територия заради силния вятър, първоначално обхващайки около 150 дка. На 26 септември сутринта заради силния вятър пожарът се разрасна и обхвана 400 дка иглолистна гора. Около обяд бе изгасен. \r\nНатали СТЕФАНОВА", "date": "2018.09.27", "title": "Инж. Дамян Дамянов, ЮЗДП: Нямаше нови възпламенявания на пожара в района на благоевградското село Дренково през нощта"}
{"url": "http://www.focus-news.net/news/2018/09/27/2571761/sofiya-vremenno-dvizhenieto-se-osashtestvyava-v-edna-lenta-po-avtomagistrala-hemus-ot-km-4-do-km-6-v-posoka-sofiya-poradi-remontni-deynosti.html", "text": "Временно движението се осъществява в една лента по автомагистрала „Хемус“ от км 4 до км 6 в посока София поради частични ремонтни дейности по пътното платното в активната лента. Това съобщиха от пресцентъра на  Агенция „Пътна инфраструктура“ . Движението се извършва в изпреварващата лента.", "date": "2018.09.27", "title": "София: Временно движението се осъществява в една лента по автомагистрала „Хемус“ от км 4 до км 6 в посока София поради ремонтни дейности"}
{"url": "http://www.focus-news.net/news/2018/09/27/2571758/mustafa-karadaya-dps-kvorumat-v-tova-narodno-sabranie-ne-e-rabota-na-opozitsiyata.html", "text": "Кворумът в това народно събрание не е работа на опозицията. Това каза председателят на ПГ на ДПС Мустафа Карадайъ, след като парламентът не можа да събере кворум за провеждане на пленарно заседание, предаде репортер на  Агенция „Фокус“ .    \r\n„Кворумът в това Народно събрание не е работа на опозицията. Това е цитат, а не мое твърдение“, коментира Карадайъ. \r\nЦветилена СИМЕОНОВА", "date": "2018.09.27", "title": "Мустафа Карадайъ, ДПС: Кворумът в това Народно събрание не е работа на опозицията"}
{"url": "http://www.focus-news.net/news/2018/09/27/2571753/prof-boyan-durankev-ikonomist-niskiyat-ikonomicheski-rastezh-na-balgariya-tryabva-da-e-povod-za-dogonvane-na-ostanalite-evropeyski-strani.html", "text": "България има нисък темп на икономически растеж около 3-3,6%. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев. Изискването за догонващо развитие, за да не бъдем последната страна в ЕС, е не само за далеч по-висок икономически растеж от 5-6%, но и т.нар. „капки, които да се процеждат до всички слоеве в населението“, обясни икономистът.  \r\n“Това означава правителството да въведе т.нар. семейно подоходно облагане и тези хора, които имат хора под екзистент минумума да получат субсидии от държавата по един или друг начин. Това означава правителството да въведе прогресивен данък общ доход, да погледне към данъка дивидент и към данъка на печалбата, да провери защо най-едрите български компании почти всяка година не плащат данъци, а гигантските вериги, които оперират в България, изнасят печалбата си в чужбина. Ако което и да е правителство не разгледа тези факти, то страната ни е в безнадеждно положение“, обясни той. Очаква се към 2021-2022 година минималната заплата у нас да достигне тази в Румъния от миналата година, допълни проф. Боян Дуранкев. Политиците трябва да погледнат другите европейски страни, където минималната работна заплата започва от 1500-2000 евро. Разходите са повече, но и състоянието на пътищата, здравеопазването и образованието е на много по-високо ниво. България е страна-членка на ЕС и е необходимо да търсим сравнение с останалите държави на територията, уточни икономистът.", "date": "2018.09.27", "title": "Проф. Боян Дуранкев, икономист: Ниският икономически растеж на България трябва да е повод за догонване на останалите европейски страни"}
{"url": "http://www.focus-news.net/news/2018/09/27/2571760/filip-popov-bsp-nie-sme-pri-horata-kakto-borisov-kazva-otgovornost-na-upravlyavashtite-e-da-si-osiguryat-kvorum.html", "text": "За пореден път се видя, че това Народно събрание е изпразнено от съдържание. Позиция на Борисов е - че да се осигури кворум за работата на парламента е отговорност на управляващото мнозинство. Но ГЕРБ не успяха да се съберат, за да заработи НС. Това заяви секретарят на ПГ на „БСП за България“ Филип Попов след проваленият опит за осигуряване на кворум за работа на парламента и разпускането на депутатите, съобщиха от пресцентъра на  партията . Той подчерта, че в залата е имало народни представители от всички парламентарни групи, но е очевидно - ГЕРБ и ОП не могат да осигурят мнозинство за работа на парламента. Социалистът припомни, че на 17.07.2014г. Бойко Борисов заявява: „Аз ще дойда в парламента, за да направим кворум и да гласуваме оставките на правителството на Орешарски“. Той подчерта, че сега нещата стоят по същия начин. „БСП за България“ е при хората и в парламента, но задължение на управляващите е да си осигурят кворума. За нас този парламент е изпразнен от съдържание. Ние сме тук, работим по важните законопроекти, по бюджета, но всеки да си поема задълженията и отговорността. Да бъдат така любезни, да си осигурят кворума, за да работи НС“, заяви Филип Попов.", "date": "2018.09.27", "title": "Филип Попов, БСП: Ние сме при хората, както Борисов казва - отговорност на управляващите е да си осигурят кворум"}
{"url": "http://www.focus-news.net/news/2018/09/27/2571763/kyustendil-nablyudava-se-trayna-tendentsiya-na-uvelichenie-v-broya-na-reglamentiranite-povikvaniya-kam-telefon-112.html", "text": "Наблюдава се трайна тенденция на увеличение в броя на регламентираните повиквания към телефон 112. Това съобщиха за  Радио „Фокус“ – Кюстендил  от Дирекция „Национална система 112“. Това се дължи на информационната политика на МВР, насочена към повишаване на обществената осведоменост за предназначението на телефон 112. Регистрираните неверни сигнали към телефон 112 са едва 0.2%. Гражданите, избиращи старите спешни номера - 150, 160 и 166, които автоматично биват пренасочвани към 112, намаляват. През 2017 година техният процент е под 3 от общия брой спешни обаждания. Най-често гражданите звънят на телефон 112 за спешна медицинска помощ, за престъпления против личността и собствеността, пътнотранспортни произшествия, пожари и със сигнали от компетентността на общинските администрации. В периода 30 септември 2008 година – 31 юли 2018 година в Националната система 112 са приети 44 323 431 обаждания, от които 16 366 885 с конкретни искания за оказване на помощ – реални сигнали. \r\nВенцеслав ИЛЧЕВ", "date": "2018.09.27", "title": "Кюстендил: Наблюдава се трайна тенденция на увеличение в броя на регламентираните повиквания към телефон 112"}
{"url": "http://www.focus-news.net/news/2018/09/27/2571755/aleksandar-simov-bsp-rabotata-na-opozitsiyata-e-da-korigira-deystviyata-na-mnozinstvoto-i-v-sluchaya-nie-gi-korigirame-na-nay-parvichno-nivo-da-gi-nakarame-da-doydat-na-rabota.html", "text": "Работата на опозицията е да коригира действията на мнозинството и в случая ние ги коригираме на най-първично ниво – да ги накараме да дойдат на работа. Това каза народният представител от ПГ на „БСП за България“ Александър Симов, след като парламентът не можа да събере кворум за провеждане на пленарно заседание, предаде репортер на  Агенция „Фокус“ .    \r\n„Това не е саботаж, тъй като ГЕРБ още от 2013 г. насам твърдят, че осигуряването на кворум е работа на мнозинството. Разбирам, че сегашното управление действа на принципа „като сгафиш и като се издъниш, обвини БСП“. Но в този случай това просто не работи, тъй като те си имат достатъчно депутати, за да си направят кворум, но очевидно част от тях не си направиха труда да дойдат до зала“, коментира Симов. Той посочи, че днес не се е регистрирал. „Не го направих, защото исках да видя желание от страна на управляващите да работят. А такова не видях – те дори не се разкараха до парламента“, обясни Симов. \r\nТой посочи, че голяма част от колегите му днес се срещат с избиратели в страната. „На Корнелия Нинова ѝ предстои среща с европейски посланици, на които да представи „Визия за България“. Тези, които нямахме срещи, бяхме тук, в зала. Но ГЕРБ очевидно решиха да си починат“, коментира Симов. \r\nПопитан дали утре ще се регистрира, той отговори: „Ще видя дали ГЕРБ ще решат да се разходят до зала. Няма ние да осигуряваме техния кворум, защо стоварват на опозицията тази отговорност? Като имат важни закони, както каза председателят на Народното събрание Цвета Караянчева, нека техните депутати да дойдат тук и да поработят. Работата на опозицията е да коригира действията на мнозинството и в случая ние ги коригираме на най-първично ниво – да ги накараме да дойдат на работа“. \r\nЦветилена СИМЕОНОВА", "date": "2018.09.27", "title": "Александър Симов, БСП: Работата на опозицията е да коригира действията на мнозинството и в случая ние ги коригираме на най-първично ниво – да ги накараме да дойдат на работа"}
{"url": "http://www.focus-news.net/news/2018/09/27/2571768/zhitelite-na-byala-kam-bsp-iskame-darzhavna-grizha-za-malkite-naseleni-mesta.html", "text": "„Има нужда от държавна грижа за малките населени места – във всяко населено място да има медицинско лице, полицай, училище, детска градина и добра транспортна мрежа“. Тези искания отправиха гражданите на гр. Бяла, Варненско към народните представители от ПГ на „БСП за България“ по време на представянето на „Визия за България“, съобщиха от пресцентъра на  НС на БСП . Те подчертаха, че друг важен за тях проблем е да се извърши комасация на земята. \r\nНародният представител Донка Симеонова заяви, че „Визия за България“ е грижа за всеки човек и се стреми да отговори на тези проблеми на българските граждани. В сферата на образованието тя подчерта, че левицата иска съвременно и достойно образование, мислещи ученици и мотивирани учители. „Искаме децата ни да учат в България и да се реализират тук“, каза още тя. Народният представител Тодор Байчев заяви, че по отношение на сигурността в момента  правителството търпи сериозна критика.  „Ние сме за промяна на модела на работа на МВР и повишаване на потенциала и квалификацията на служителите, с цел справяне с криминогенната обстановка. Справяне с дребната битова престъпност, която е бич за нашето общество“, каза още той. Депутатът Румен Георгиев подчерта, че България има нужда от нова цялостна селскостопанска политика, политика за поземлените отношения и ефективното разпределение на евросредствата в сектор Земеделие. „Държавата трябва да създаде стимули и механизми за насърчаване на отглеждането на земеделски култури и преработка на първични продукти с висока добавена стойност“, коментира той.  Депутатът Чавдар Велинов заяви, че основната цел на Визията е да смени порочния модел на управление. По думите му това може да стане като се променят основните сфери, касаещи живота на хората. \r\n „Визия за България“ е разговор за бъдещето на страната ни. Това заяви Вяра Емилова, член на ИБ на НС на БСП в гр. Девня при представянето на Визията. Тя подчерта, че цел на пътуването на народните представители из страната е да се направят и регионални визии. Емилова призова присъстващите да помогнат, заедно, да се изготви и визия за Девня. Народният представител от ПГ на \"БСП за България\" Станислав Владимиров представи Визията на левицата в частта икономика, доходи и здравеопазване. Депутатът Николай Бошкилов отговори на въпросите на присъстващите, свързани с  регионалната политика и образованието и представи предложенията на левицата в тази сфера.  На поставените въпроси отговаря и народният представител от Варна Георги Андреев.   \r\nКато основни проблеми гражданите посочиха ниските доходи, демографската криза, липсата на сигурност в малките населени места, повишаването на цената на водата, пречките пред развитието на икономиката \r\nВ Долни Чифлик основните въпроси, които отправиха гражданите към представителите на левицата бяха свързани с дейността на Здравната каса, съдържанието на учебниците, по които учат българските деца и достъпът до качествено здравеопазване, феодализирането на общините, управлявани от ГЕРБ. \r\nНародният представител Йордан Младенов заяви, че икономиката е основен стълб във „Визия за България“. „Няма ли добре развита икономика, няма да има средства и за социални услуги“. Депутатът Иван Ибришимов подчерта пред събралите се нуждата да върнем държавата в здравеопазването и тя да стане основен регулатор там.  Народният представител Кристина Сидорова наблегна на важността и нуждата от реформа в българското образование. Като основни проблеми, които трябва да бъдат решени, тя посочи подмяната на българската история, създаването на един учебник по един предмет със съдържание, което да е съобразено с възрастовите и психологическите особености на децата.", "date": "2018.09.27", "title": "Жителите на Бяла към БСП: Искаме държавна грижа за малките населени места"}
{"url": "http://www.focus-news.net/news/2018/09/27/2571762/hristo-prodanov-bsp-kogato-pravitelstvoto-na-boyko-borisov-depozira-ostavkite-si-shte-se-registrirame-vsichki-v-zala.html", "text": "Когато правителството на Борисов подаде оставка, ще се регистрираме със сигурност всички 79 народни представители от ПГ на БСП за България. Това заяви зам.-председателят на ПГ на левицата Христо Проданов, съобщиха от пресцентъра на  НС на БСП . „Това правителство не е способно да води България по добър път. Чакаме да депозират оставките си“, заключи Проданов", "date": "2018.09.27", "title": "Христо Проданов, БСП: Когато правителството на Бойко Борисов депозира оставките си, ще се регистрираме всички в зала"}
{"url": "http://www.focus-news.net/news/2018/09/27/2571766/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Активист от руската група Pussy Riot заяви в сряда, че е „убеден“, че е отровен от кремълските служби, защото се е ровил в убийството на трима руски репортери в Африка, пише  германската редакция на електронното издание The Local . \r\nВ интервю, дадено от болница в Берлин, Пьотър Верзилов, който има канадско и руско гражданство, заяви пред вестник Bild, че е много вероятно да е отровен от руското военно разузнаване (ГРУ) и той е убеден, че именно  това се е случило. \r\n„Отравянето беше толкова професионално, че не мога да си помисля, че е някой друг“, уверен е 30-годишният активист от Pussy Riot. \r\nПървоначално той е приет в клиника в Моксва по-рано този месец със симптоми, като загуба на зрението и дезориентация. По-късно той отлита в Германия и е приет в берлинската болница Charite. Медиците там казват, че Верзилов може да е отровен с някакъв токсин, който уврежда нервната система. \r\nИзданието отбелязва, че част от групировката Pussy Riot, включително въпросният отровен, бяха осъдени на 15 дни лишаване от свобода за това, че нахлуха на терена по време на финала на Световното първенство по футбол през юли, за да „насочат вниманието към полицейското насилие в Русия“. \r\nАктивистите свързват предполагаемия опит за отравяне с опит за разследване на убийството на трима руски журналисти в Централно африканската република (ЦАР) през юли – теория, която повтори пред Bild. \r\nНемското издание твърди, че отровеният активист е бил близък с един от репортерите и единственото, което го е спряло да се присъедини към екипа, заминал за ЦАР, е било задържането му заради действията му на финала на Мондиала. \r\n„Исках и продължавам да искам да разследвам това, което се случи с тримата журналисти“, заяви активистът от Pussy Riot. \r\n„Това може да е причината, поради която тайните служби са искали да ме отровят. Смятам, че е по-вероятен мотив от демонстрацията на Световното първенство“. \r\nВерзилов е изразил надежда, че ще бъде изписан от берлинската болница „възможно най-скоро“ и е заявил, че иска да се върне в Русия. \r\n*** Унгария ще отговори огледално, ако Украйна изгони един от консулите й, заяви външният министър на страната Петер Сиярто, но все пак изрази надежда, че двете страни могат да избегнат такъв сценарий. Той отбеляза, че ще се види със своя украински колега Павел Климкин във вторник, за да обсъди това, което нарече „новия моментум зад анти-унгарската агитация в Украйна“, пише  електронното издание Hungary Today . \r\nПо-рано през седмицата Климкин заяви, че не изключва изгонването на унгарския консул в Берехове от страната, след като кадри, заснети със скрита камера, показващи как украински граждани дават клетви като граждани на Унгария в консулството, бяха качени в Youtube. Сиярто реагира на случая като обяви, че „украинското ръководство се опитва да сплаши унгарското малцинство в Закарпатието“. \r\nУкрайна се готви за президентски и парламентарни избори и рейтингът на настоящия президент е „доста скромен“, посочи първият дипломат на Унгария. „Именно затова някои сили се обърнаха към добре известната омраза към Унгария, с което се надяват да увеличат шансовете си“, настоя той. \r\nПо думите на Сиярто, кампанията е „приела различни форми“. Тайните служби на Украйна са започнали да следят определени членове на унгарското малцинство и в момента даже има уебсайт, който призовава за действия срещу гражданите с двойно унгарско-украинско гражданство. Тормоза над унгарските дипломати става все по-често явление и има много случаи, в които хора, свързани с фондации, занимаващи се с проекти за развитие, финансирани от унгарското правителство, са „привиквани за разпити“, добави Сиярто. \r\nВ събота украинската агенция УНИАН съобщи, че украински националистически уебсайт е започнал да публикува имената и адресите на закарпатските унгарци с двойно гражданство. Сиярто заяви, че миналата седмица Украйна „отиде по-далеч от всякога, когато наруши всички съществуващи писани и неписани правила на международното право и дипломацията“, като осъществи разузнавателна операция в унгарско консулство в Украйна, визирайки записа със скрита камера от церемонията по даването на клетва. \r\nДвойното гражданство е обичайно в Европейския съюз, подчерта той, като добави, че ако Киев иска да се приближи до Съюза, „не може да поставя под въпрос тази институция“. Интересите на Унгария диктуват поддържането на добри отношения с Украйна и тя е доказала това със своите действия, посочи още Сиярто и отбеляза, че Унгария редовно приема деца от Украйна в летни лагери, дарявала е хлорин на Закарпатието и е обещала да дари инсулин на украинските болници, които имат недостиг от това лекарство. \r\nОтношенията между двете страни се влошиха драматично с приемането на новия Закон за образованието в Украйна през 2017 година, коментира Hungary Today. Той цели да „модернизира образованието“ чрез реформи, които бяха приложени през септември т.г. В параграф 7 от акта се казва, че официалният език в образованието е украинският и използването на езиците на малцинствата се позволява само през първите четири години на началното обучение. \r\nЗаконът предизвика сериозни международни критики, като Русия, Унгария, Румъния, Полша, България, Гърция и Молдова реагираха остро на това, което бе възприето от тях като атака срещу правата на малцинствата в Украйна. След разследване, Венецианската комисия обеща да забави влизането в сила на промените до 2023 година, се отбелязва в материала. \r\n*** Министър-председателят на Великобритания Тереза Мей подчерта, че Великобритания ще продължи да спазва ядрената сделка с Иран, с което влезе в пряко противоречие с американския президент Доналд Тръмп, който призова за изолирането на Техеран, пише  европейската редакция на Politico . \r\nМей посочи пред световните лидери, че споразумението продължава да е „най-добрият начин за предотвратяване на това, Иран да разработи ядрено оръжие“, ако продължи да изпълнява задълженията си, но в същото време британският премиер похвали Тръмп за това, че е създал „историческа възможност за цялостно, удостоверяемо и необратимо ядрено разоръжаване“ чрез срещата си със севернокорейския лидер Ким Чен-ун. \r\nМей заяви също, че съвместните военни удари през април, когато Великобритания, САЩ и Франция поразиха обекти в Сирия, е изпратил „ясно послание“. Тя предупреди, че ще действа „бързо и съответствено“ ако в Сирия отново бъдат използвани химически оръжия. \r\nБританският премиер не пропусна и да обвини Русия, този път в „безотговорна фабрикация“, във връзка със случая „Скрипал“. \r\n*** Американският президент Доналд Тръмп обвини Китай  в намеса в междинните избори без доказателства, пише британският  The Guardian . \r\nДоналд Тръмп обвини Китай в намеса в американските избори през ноември, като използва председателството си в Съвета за сигурност на ООН, за да изненада своите колеги световни лидери. \r\nПопитан за доказателство, президентът по-късно цитира реклама във вестник в Айова, ключов щат в кампанията за Конгреса, която китайското правителство е платило, лобирайки  срещу търговската политика на САЩ. \r\nАдминистративните чиновници, които също изглежда са били хванати неподготвени, успяха да представят съвсем малко детайли  и вместо това посочиха репресивните действия на китайското правителство за потушаване на вътрешното недоволство. Изненадващото твърдение създаде краткотрайна буря, временно отклоняваща вниманието от сесията на Съвета  за сигурност на ООН , в която се подчерта изолацията на Тръмп в ООН за неговата политика спрямо Иран. \r\nВ началото на срещата в сряда - чиято цел бе да се обсъди разпространението на оръжия за масово унищожение - Тръмп заяви: \"Китай се опитва да се намеси в предстоящите ни избори през 2018 г.\" \r\nАмериканският президент не спомена Русия, която американските разузнавателни агенции твърдят, че сe е намесила в полза на Тръмп по време на президентските избори през 2016 г., и е смятана за основната външна заплаха за междинните избори през ноември 2018 г. \r\nТръмп отдавна е отхвърлил това заключение, а вместо това се е представил като жертва на намеса в изборите, но този път от Пекин. \r\n\"Те не искат аз или ние да спечелим, защото аз съм първият президент, който някога предизвиква Китай по отношение на търговията\", каза Тръмп. \"Ние не искаме те да се намесват в предстоящите ни избори.\" \r\nКитайският външен министър Ван И отхвърли като  \"неоснователни“ обвиненията срещу Пекин. \r\n\"Китай винаги е следвал принципа на ненамеса\", каза Ван И. \"Ние не сме и няма да се намесваме във вътрешните работи на никоя страна. Ние отказваме да приемаме неоправдани обвинения срещу Китай. \" \r\nПопитан за доказателства на пресконференция в сряда вечерта, Тръмп каза: \"Имаме доказателства. Ще се появят . \r\nПритиснат още  от журналистите, Тръмп посочи четиристранична реклама във вестник в Де Мойн, която открито се заплаща от държавния вестник China Daily, който твърди, че търговските политики, основаващи се на митата на Тръмп, биха навредили на фермерите, отглеждащи соя в Айова, затруднявайки износа на продукцията им в Китай. \r\nВ коментара в статията се казва, че земеделските стопани страдат поради \"плода на безумието на президента\". \r\n\"Те имат реклами, които са като статии,\" каза Тръмп, визирайки въпросната статия.", "date": "2018.09.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/27/2571765/pg-na-volya-grizhata-za-naroda-se-dokazva-s-rabota-v-parlamenta-a-ne-s-provalyane-na-kvoruma.html", "text": "Грижата за народа се доказва с работа в парламента, а не с проваляне на кворума. Това се посочва в позиция на ПП „Воля“ във връзка с липсата на кворум и проваленото пленарно заседание, предаде репортер на  Агенция \"Фокус\" . \r\n„Ние, депутатите от „Воля“, сме в парламента, за да работим. Как да обясним на майките на деца с увреждания, които една година стоят пред сградата, че на ДПС и на БСП нещо им е хрумнало и провалят парламентарния ден? А уж декларират, че мислят за проблемите на народа! Как да обясним на лекарите и на пациентите, които искаш спешна реформа в здравеопазването? Как да обясним на пенсионерите, които така и не видяха обещаната минимална пенсия от 300 лв.? Цялото общество очаква този парламент да е ефективен. Според нас от „Воля“ грижата за гражданите трябва да я дoказваме, като работим всеки ден пълноценно в пленарната зала, а не като правим циркове с процедурни хватки и проваляме работата на НС“, се посочва още в декларацията. \r\nЦветилена СИМЕОНОВА", "date": "2018.09.27", "title": "ПГ на „Воля“: Грижата за народа се доказва с работа в парламента, а не с проваляне на кворума"}
{"url": "http://www.focus-news.net/news/2018/09/27/2571769/pregled-na-osnovnite-temi-vav-varnenskiya-pechat.html", "text": "„Повечето кубици вода идват от разлики между главния и индивидуалните водомери“ е водещото заглавие в днешния брой на вестник  „Черно море“ . Това е съобщил инж. Виолин Лазаров, ръководител на „Водомерно стопанство“ във „В и К“ – Варна. Според него най-често става дума за липса на отчетност. Не са малко случаите, при които не се осигурява редовен достъп на инкасаторите до индивидуалните водомери. Тогава те имат право да прогнозират изразходвани количества, равнозначни на последните 2 отчета и средноаритметични за последните 12 месеца. „Безработицата се задържа на 2%“, се казва в друга публикация в броя. Равнището на безработица във Варненска област продължи да намалява и в края на миналия месец достигна 3.0%. Регистрираните в бюрата по труда са 6725, с 97 по-малко спрямо юли. В сравнение с юли 2017 г. равнището на безработица се свива с 0,1 процентни пункта, а регистрираните са с 1701 по-малко. „Продължава приемът на заявки за осигуряване на заетост на инвалиди“, съобщава още днес редакцията. Работодателите могат да подават заявки на хартиен носител за разкриване на свободни работни места според своите потребности във всички бюра по труда в страната в работни дни между 8.30 и 17 часа. „Дженифър Зибенхар от Германия е двумилионният пътник на летище Варна“ е водещото заглавие на трета страница днес. Младата дама от Германия заедно с двете си деца и съпруга си кацна малко след 15 часа вчера в морската столица с немски нискобюджетен превозвач. На борда на самолета пътуваха около 70 пътници. Дженифър идва в България за първи път.", "date": "2018.09.27", "title": "Преглед на основните теми във варненския печат"}
{"url": "http://www.focus-news.net/news/2018/09/27/2571770/veliko-tarnovo-obshtinskiyat-savet-dade-saglasie-za-kupuvaneto-na-oshte-chetiri-parking-avtomata.html", "text": "Общински съвет – Велико Търново даде съгласие за купуването на още четири автомата за талони за платено паркиране, предаде репортер на  Радио „Фокус“ – Велико Търново . Разходът ще бъде извършен със собствени средства на дружеството „Организация на движението, паркинги и гаражи” ЕООД, а инвестицията ще надхвърли 30 хиляди лева. \r\nКъм момента има 2 броя функциониращи автомати за талони за платено паркиране – единият се намира до паметника „Майка България“, а другият край парк „Марно поле“, зад Военния клуб. Останалите четири машини също ще бъдат поставени на възлови места в града – край Паметника на обесените, на площада зад старите Централни хали, до Туристическия информационен център и в района на най-голямото здравно заведение за доболнична помощ – бившата Първа градска поликлиника. \r\nУстройствата са енергийно независими и черпят енергия от светлината. Изработени са от стомана, която е удароустойчива. Работят както с български монети, така и с евроцентове, а софтуерът им е достъпен на пет езика – български, английски, немски, френски и руски. Машините издават автоматично попълнен талон, върху който са нанесени датата, начален час на паркиране и продължителността. Трезорът за монети автоматично се заключва след края на работното време на синята зона. \r\nЗакупуването на паркинг автоматите бе заложено в бизнес програмата на общинското дружество „Организация на движението, паркинги и гаражи“, одобрена с решение на Общинския съвет. \r\nРеализираната печалба на общинското дружество за 2017 година е 55 хиляди лева. В предложението си, управителят на „Организация на движението, паркинги и гаражи” посочва, че дружеството реализира печалба, разполага с оборотни средства, редовно обслужва задълженията си и няма забавяне в разплащанията с доставчици и персонал. \r\nМария НЕДЕВА", "date": "2018.09.27", "title": "Велико Търново: Общинският съвет даде съгласие за купуването на още четири паркинг автомата"}
{"url": "http://www.focus-news.net/news/2018/09/27/2571772/belogradchik-i-knyazhevats-otbelyazaha-50-godishen-yubiley-ot-pobratimyavaneto-na-dvata-grada.html", "text": "Представители на Белоградчик и сръбския Княжевац отбелязаха 50-годишен юбилей от подписването на Договор за приятелство сътрудничество, с което двата града стават побратими. На събитието, организирано в посолството на Република Сърбия в София, присъстваха представители на двете общини, а специални гости бяха ръководителите на дипломатически мисии в България на страни като Македония, Черна Гора, Словения, Бразилия и ЮАР.  \r\nПриемът бе открит с кратко слово на Н. Пр. г-н Владимир Чургус, посланик на Република Сърбия в България, който изказа благодарност към гостите за присъствието им и пожелания сътрудничеството между Белоградчик и Княжевац да бъде продължено и от следващите поколения. След обръщения направиха и представителите на двете побратими общини, които подчертаха ползотворното сътрудничество по линия на местните власти и реализираните проекти в областта на туризма, образованието, провеждането на съвместни културни прояви и реализацията на инфраструктурни проекти. На събитието бе представена и етнографска изложба с изделия, характерни за региона на Северозападна България и Североизточна Сърбия. \r\n\"Не само 50 г., векове наред е имало тясна връзка между нашето население от двете страни на границата - много смесени бракове, много приятели, много дружби е имало през вековете, независимо от сложните политически картини. Приятелските ни отношения продължават от много време, продължават и сега. Особено показателно за това е фактът, че всяка година организираме заедно с Община Княжевац международен събор на границата, посещаван от десетки хиляди. Това е много показателно за интереса и потребностите на нашето население - сближаване, живеене заедно, премахване на границата, общуване. Връзките ни са много ефективни и постоянни - и в областта на културата, и в областта на спорта, пътно-инфраструктурното управление - във всичко. Не съм вярвал, че може да имаме такива пълноценни контакти, в които участват и деца, и възрастни, всички заинтересовани хора. Това е една полезна дружба. Сигурен съм, че и след нас ще продължи това взаимно използване на тези възможности. Още повече, че може би границите ще паднат. Надявам се това да бъде един добър пример и за много други общини, но и за посланиците на всичките други бивши югославски републики\", бяха думите, с които кметът на Община Белоградчик Борис Николов приветства присъстващите на приема.  \r\nПо-рано през годината - през месец март, 50-годишният юбилей от побратимяването на Белоградчик и Княжевац събра представители на двете общини в посолството на Република България в Белград. Домакин на срещата тогава стана нашият посланик в сръбската столица Н. Пр. Марин Райков. \r\nТереза ГЕРОВА", "date": "2018.09.27", "title": "Белоградчик и Княжевац отбелязаха 50-годишен юбилей от побратимяването на двата града"}
{"url": "http://www.focus-news.net/news/2018/09/27/2571773/varna-nyakolko-rayona-na-grada-i-chast-ot-grad-devnya-shte-badat-s-narusheno-vodopodavane-zaradi-avarii.html", "text": "Няколко района на града и част от град Девня ще бъдат с нарушено водоподаване днес заради аварии, съобщиха от  водоснабдителното дружество . До 18.00 часа днес вода няма да има в района на Зеленчуковата борса и около Стария хлебозавод. С нарушено водоподаване ще са и адреси в част от квартал „Изгрев“, в района зад Военна болница. Очаква се повредата да бъде отстранена до 14.00 часа. С нарушено водоподаване до 18.00 часа ще са и абонатите, заключени между улиците „Д-р Пискюлиев“,“Дрин“ и булевард „Владислав Варненчик“. До 17.00 часа вода няма да има в част от курортния комплекс „Чайка“. Проблеми с водоподаването до 12.30 часа са възможни и за домакинства, обществени и търговски сгради по улиците „Ц.Тодоров“, „Славянска“, „М.Стоянов“ и „Измътец“. До 14.00 часа вода няма да имат и абонатите в Промишлена зона на град Девня, както и в квартал „Химик“, „Гъбена махала“ и квартал „Повеляново“.", "date": "2018.09.27", "title": "Варна: Няколко района на града и част от град Девня ще бъдат с нарушено водоподаване заради аварии"}
{"url": "http://www.focus-news.net/news/2018/09/27/2571771/kyustendil-v-ramkite-na-dva-mesetsa-7-339-sa-bili-povikvaniyata-kam-edinniya-evropeyski-nomer-za-speshni-povikvaniya-112-na-teritoriyata-na-oblastta.html", "text": "В рамките на два месеца 7 339 са били повикванията към единния европейски номер за спешни повиквания 112 от област Кюстендил. Това съобщиха за  Радио „Фокус“ – Кюстендил  от Дирекция „Национална система 112“. Данните сочат, че 3 125 са били повикванията, касаещи медицинските инциденти. Най-много са повикванията от Община Кюстендил – 1 424, следва Община Дупница с 925. Най-малко повиквания – 11 за двата месеца, има от Община Трекляно. За месеците юли и август на 2017 година повикванията за медицински инциденти в областта са били 3 145. За престъпления против личността и против собствеността, жителите на областта са подали 1 275 сигнала, през последните два месеца към телефон 112. За същия период на 2017 година броят на подадените сигнали е бил 1 718. За месеците юли и август на настоящата година има подадени само три неверни сигнала, спрямо 12 за същите месеци на 2017 година. Прави впечатление, че хората подават и сигнали за инциденти и събития с животни, сред които оси, влечуги, епизоотии, животни, паднали в кладенци и други. Само за последните два месеца са подадени 71 сигнала срещу 31 обаждания за месеците юли и август на 2017 година. 55 са сигналите за изгубени и бедстващи хора за посочените месеци на настоящата година, спрямо 101 за същия период на 2017 година. Голям е и делът на обажданията за транспортни произшествия. Само за предходните два месеца те са били 218, но броят им намалява в сравнение със същите месеци на предходната година, когато те са били 401. За месеците юли и август на настоящата година са отчитат и по-малко обаждания за пожари – 205 за цялата област, в сравнение с 776 за същия период на предходната година. Едва 6 са сигналите за бедствия, колкото са и обажданията за битови и промишлени инциденти. \r\nВенцеслав ИЛЧЕВ", "date": "2018.09.27", "title": "Кюстендил: В рамките на два месеца 7 339 са били повикванията към единния европейски номер за спешни повиквания 112 на територията на областта"}
{"url": "http://www.focus-news.net/news/2018/09/27/2571774/kyustendil-v-dupnitsa-shte-bade-otkrita-izlozhbata-svetoto-pisanie-na-balgarite.html", "text": "В Дупница ще бъде открита изложбата „Светото писание на българите“. Това съобщи за  Радио „Фокус” – Кюстендил  Анелия Геренска, директор на Общински исторически музей – Дупница. Изложбата  дело на Светлана Костова ще бъде открита от 17.00 часа в залата на музея. Авторът е магистър по история и магистър по икономика от Софийския университет, а от 2006 година до сега се отдава на любовта си към изкуството и рисуването. Изложбата включва картини, вдъхновени от българската шевица. С тази изложба Историческият музей в Дупница официално стартира проекта си „Да везем като баба! Възраждане на дупнишката шевица.“ \r\nВенцеслав ИЛЧЕВ", "date": "2018.09.27", "title": "Кюстендил: В Дупница ще бъде открита изложбата „Светото писание на българите“"}
{"url": "http://www.focus-news.net/news/2018/09/27/2571776/dimitar-margaritov-kzp-polozhitelna-e-tendentsiyata-v-razvitieto-na-balgarskiya-turizam.html", "text": "В последните години, без съмнение, българският туризъм се развива добре. Показват го и данните – увеличава се потокът и от български, и от чуждестранни туристи. Тенденцията се дължи, както на странични фактори, така преди всичко и на повишаване качеството на туристическата услуга, която се предоставя в България. Това каза председателят на Комисията за защита на потребителите (КЗП) Димитър Маргаритов по БНР, потърсен в Световния ден на туризма да очертае картината на туристическия продукт у нас от гледна точка резултатите от осъществяваната от институцията контролна дейност в сектора, съобщиха от пресцентъра на  КЗП .   \r\nПредседателят на КЗП отбеляза, че като контролен орган Комисията по-скоро среща проблемите и критичните точки, но подобрението на качеството на туристическите услуги може да бъде измерено и през призмата на намаляващите сигнали и констатираните нарушения при инспекциите в последните сезони. Става дума за проверки, които институцията извършва, както по постъпващите от граждани сигнали, така и при разгръщаните ежегодни кампании в рамките на туристическите сезони, уточни той.  \r\nПрез изминалия летен сезон в КЗП са постъпили около 100 жалби. Проверките сочат, че най-често срещаното нарушение остава разминаването между обещаното от търговеца и предоставеното от него на място. „Например, могат да Ви кажат, че в хотела има редица услуги, които впоследствие се оказва, че не са точно в този хотел, а може би в съседния или в по-следващия. Че ще можете да ползвате безплатен паркинг, а всъщност истината е, че има платен, който може да окаже не толкова близо до хотела и т.н.“, посочи Маргаритов.  \r\nСпоред председателя на КЗП платформите за резервации на туристически продукти навлизат все повече на този пазар и оказват все по-голямо влияние при избора на потребителите. Затова по думите му трябва да се положат повече усилия максимално бързо, чрез оптимизиране на нормативната уредба, те и лицата, които посредством тях предоставят своите услуги, при нелоялни практики да носят отговорност така, както класическите търговци.", "date": "2018.09.27", "title": "Димитър Маргаритов, КЗП: Положителна е тенденцията в развитието на българския туризъм"}
{"url": "http://www.focus-news.net/news/2018/09/27/2571764/blagoevgrad-zapochna-vtoriyat-den-ot-petiya-godishen-kongres-na-balgarski-sayuz-po-balneologiya-i-spa-turizam.html", "text": "В навечерието на Световния ден на туризма започна вторият ден от Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . Партньори на конгреса са Министерство на туризма, Община Гърмен и Община Гоце Делчев. Тази година темата на конгреса е „България – лидер в здравния туризъм на Балканите. Четири сезона медикъл/СПА, таласо, СПА и уелнес туризъм” (Медикъл/СПА и СПА туризъм по поречието на р. Места).  \r\nДнес е Световният ден на туризма. По този повод председателят на Българския съюз по балнеология и СПА туризъм и Вицепрезидент на Европейската СПА Асоциация Сийка Кацарова поздрави всички гости на конгреса и пожела успешна и ползотворна работа.  \r\nЗам.-министърът на туризма Ирена Георгиева също поздрави по повод Световния ден на туризма. „Да си пожелаем да бъдем с висок дух“, заяви тя.", "date": "2018.09.27", "title": "Благоевград: Започна вторият ден от Петия годишен конгрес на Български съюз по балнеология и СПА туризъм"}
{"url": "http://www.focus-news.net/news/2018/09/27/2571779/shumen-74-godishen-mazh-e-zaginal-pri-katastrofata-mezhdu-lek-i-tovaren-avtomobil-na-avtomagistrala-hemus-pri-km-352.html", "text": "74-годишен мъж е загинал при катастрофата между лек и товарен автомобил на автомагистрала „Хемус“ при км 352. Това съобщиха от  ОДМВР - Шумен . Сигналът за инцидента е постъпил в 07.19 часа днес в дежурната част на ОДМВР - Шумен. Съобщено е за настъпил пътен инцидент на автомагистрала „Хемус“ в посока към град Варна. Към мястото са насочени екипи на полиция, пожарна и спешна помощ. Произшествието е възникнало на около 5 км след етапната връзка от Шумен в посока Варна по магистралата. Водач на товарен автомобил Дачия „Докер“ със софийска регистрация застигнал движещия се пред него лек автомобил Форд „Фиеста“ с шуменска регистрация и го ударил. В резултат на удара лекият автомобил се е завъртял и се е преобърнал в крайпътната канавка. Водачът - 74-годишен мъж, е загинал. 72-годишната му съпруга, която се е возила на предната дясна седалка е откарана за преглед в МБАЛ - Шумен. Установена е лицева травма. Настанена е в Хирургично отделение на шуменската болница, без опасност за живота. Водачът на дачията също е откаран за преглед в МБАЛ. Освободен е след като бил прегледан. К.К. (на 27 г.) е правоспособен, тестван бил за алкохол. Наличие не е установено. Извършен е оглед, образувано е досъдебно производство.", "date": "2018.09.27", "title": "Шумен: 74-годишен мъж е загинал при катастрофата между лек и товарен автомобил на автомагистрала „Хемус“ при км 352"}
{"url": "http://www.focus-news.net/news/2018/09/27/2571778/blagoevgrad-dvama-dushi-sa-postradali-pri-katastrofa-mezhdu-tri-avtomobila-na-glaven-pat-e-79-v-rayona-na-selo-gradeshnitsa.html", "text": "Двама души са пострадали при катастрофа между три автомобила на главен път Е-79 в района на село Градешница. Това съобщи за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. Трите автомобила са се движили по пътя, но са засегнати и други два автомобила, които са били паркирани встрани от пътното платно. Пострадали са двама души. По първоначална информация състоянието им не е тежко, но предстои установяване на травмите им в болница. Сигналът за инцидента е постъпил в 09.39 часа. От Областно пътно управление - Благоевград уточниха, че движението в участъка се осъществява в една лента и се регулира от „Пътна полиция“. \r\nНатали СТЕФАНОВА", "date": "2018.09.27", "title": "Благоевград: Двама души са пострадали при катастрофа между три автомобила на главен път Е-79 в района на село Градешница"}
{"url": "http://www.focus-news.net/news/2018/09/27/2571782/kyustendil-traditsionnata-izlozhba-priyateli-shte-bade-otkrita-v-grada.html", "text": "Традиционната изложба „Приятели” ще бъде открита в Кюстендил. Това съобщиха за  Радио „Фокус” – Кюстендил  от Художествена галерия „Владимир Димитров – Майстора”. Изложбата ще бъде представена пред публиката на Кюстендил от 18.00 часа в зала „Стоян Венев”. Свои творби ще представят художниците Ценка Бакърджиева, Недко Каблешков, Иван Пенев, Георги Велинов – Гопи и Матей Матеев. В продължение на години те се опитват да създават общност, която да расте и да крепне, която да остане след тях. Това ще бъде 23-ото издание на традиционната изложба. Тя е вече утвърдена традиция и следва своя път – да доставя естетическо удоволствие и наслада на любители и ценители на живописта, и в общи линии има сравнително постоянен облик. \r\nВенцеслав ИЛЧЕВ", "date": "2018.09.27", "title": "Кюстендил: Традиционната изложба „Приятели” ще бъде открита в града"}
{"url": "http://www.focus-news.net/news/2018/09/27/2571783/veliko-tarnovo-nachaloto-na-esenniya-dyal-na-kampaniyata-dvizhi-se-i-pobedi-shte-otbelezhi-simvolichno-svetovniya-den-na-turizma.html", "text": "Началото на есенния дял на кампанията „Движи се и победи“ ще е и символично отбелязване на Световния ден на туризма. Това каза за  Радио „Фокус“ – Велико Търново  Георги Димитров, секретар на Туристическо дружество „Трапезица 1902“, което е съорганизатор на проявата. Стартът ще бъде даден на 29 септември с поход до парк Ксилифор. Туристическата разходка ще приключи с голям празник, в който ще има различни забавления за малки и големи. Предвидени са спортни събития и дисциплини, сред които катерене по висяща въжена стълба и изкуствена катерачна стена, „тролей“ над езерото, стрелба в цел, колокрос, плажен волейбол, бадминтон, блиц-турнир по шах, състезание „Лъвски скок“ за момчета и момичета. Новото през тази година ще е откриването на първата по рода си въжена градина във Велико Търново. Тя е наречена „Роулкост“ и ще работи всеки уикенд без заявки, а през делничните дни – с предварително записване. \r\nСветовният ден на туризма се отбелязва на 27 септември от 1980 година. Тогава е приет и уставът на Световната организация по туризъм (UNWTO). \r\nЛуиза ТРАНЧЕВА", "date": "2018.09.27", "title": "Велико Търново: Началото на есенния дял на кампанията „Движи се и победи“ ще отбележи символично Световния ден на туризма"}
{"url": "http://www.focus-news.net/news/2018/09/27/2571781/pazardzhik-obshtinskiyat-savet-v-peshtera-shte-obsadi-i-aktualizatsiyata-na-byudzheta-na-obshtinata-za-2018-g.html", "text": "Общинският съвет в Пещера ще обсъди и актуализацията на бюджета на Общината за 2018 г. на редовното си заседание от 14.30 часа, съобщиха за  Радио „Фокус“ – Пазарджик  от пресцентъра на ОбС - Пещера. На вниманието на общинските съветници ще бъде приемането Отчета за изпълнение на т.1 от Инвестиционна програма към Договор за концесия на услуга в Пещера, както и изборът на Заместник-председател на Общинския съвет. Ще бъде обсъдена и актуализация бюджета на Община Пещера за 2018 г. и разчета за капиталови разходи за 2018 г. Съветниците ще обсъдят и  Отписване на активи ВиК системи и съоръжения като публична общинска собственост от баланса на „ВКС“ ЕООД - Пещера. На дневен ред ще бъде и внасяне на предложение в Министерски съвет за отпускане на персонални пенсии на деца без право на наследствени пeнсии от починал родител.", "date": "2018.09.27", "title": "Пазарджик: Общинският съвет в Пещера ще обсъди и актуализацията на бюджета на Общината за 2018 г."}
{"url": "http://www.focus-news.net/news/2018/09/27/2571785/veliko-tarnovo-izlozhbata-esenna-palitra-s-izdeliya-i-risunki-na-uchenitsi-ot-velikotarnovska-oblast-shte-bade-otkrita-v-regionalnoto-upravlenie-na-obrazovanie.html", "text": "Изложбата „Есенна палитра“ с изделия и рисунки на ученици от Великотърновска област ще бъде открита в Регионалното управление на образование. Експозицията е част от заключителните дейности по проекта на Министерство на образованието за развитие на способностите на учениците и повишаване на мотивацията им за учене чрез специфични знания, умения и компетентности. Това съобщиха за  Радио „Фокус“ – Велико Търново  от Регионалното управление по образование в града. Финансирането се осигурява  по Оперативна програма „Наука и образование за интелигентен растеж“. Откриването на изложбата ще се случи днес от 12.30 часа във фоайето на РУО. В нея са събрани материали на учениците, работещи в творчески практико-приложни клубове и групи за занимания по интереси от региона. Освен това децата и младежите са подготвили и концерт под надслов „Есенна палитра“, в който ще се включат певчески и танцови формации от групи за занимания по интереси. Музикалната проява ще се случи в Двореца на културата и спорта „Васил Левски“ – Велико Търново и ще започне в 14.00 часа. \r\nЛуиза ТРАНЧЕВА", "date": "2018.09.27", "title": "Велико Търново: Изложбата „Есенна палитра“ с изделия и рисунки на ученици от Великотърновска област ще бъде открита в Регионалното управление на образование"}
{"url": "http://www.focus-news.net/news/2018/09/27/2571784/zam-ministar-irena-georgieva-za-vavezhdane-na-vaucheri-za-zdravna-preventsiya-tryabva-da-izvarvim-dalag-pat.html", "text": "По отношение на ваучерите за здравна превенция трябва да извървим по-дълъг път. Това каза заместник-министърът на туризма Ирена Георгиева по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Оттук нататък започва сложната процедура по съгласуване на идеята с Министерството на финансите и нашата задача като администрация е да обезпечим нейното добро и правилно осъществяване“, допълни тя. По думите ѝ работата на администрацията не е толкова бърза, така че предстои да се извърви дълъг път, така че да се запазят интересите на държавния бюджет и да се покаже, че няма привилегироване на част от индустрията. „Министерството на туризма ще изиграе своята роля на медиатор между администрациите и бизнеса“, уточни тя. \r\nЦветелин ДИМИТРОВ", "date": "2018.09.27", "title": "Зам.-министър Ирена Георгиева: За въвеждане на ваучери за здравна превенция трябва да извървим дълъг път"}
{"url": "http://www.focus-news.net/news/2018/09/27/2571788/d-r-georgi-pazderov-rzi-burgas-izprateni-sa-pisma-do-bolnitsite-v-oblastta-za-povisheno-vnimanie-za-simptomi-na-virusen-meningit-ili-meningoentsefalit.html", "text": "Изпратени са писма до лечебните заведения на територията на областта за информиране на медицинските специалисти – за повишено внимание за ранно откриване на признаците на заболяването и за диагностична насоченост при симптоми на вирусен менингит или менингоенцефалит. Това каза за  Радио „Фокус“ – Бургас  д-р Георги Паздеров, директор РЗИ – Бургас. По думите му са уведомени кметове на общини за организиране и извършване на извънредни дезинсекционни обработки с последващ контрол за ефективност на проведените мероприятия. Активно се проследявали всички регистрирани случаи на вирусни менингити и менингоенцефалити на територията на областта, като се взимали и изпращали проби в Националната референтна лаборатория  и в националният център по заразни и паразитни болести за серологични и вирусологични изследвания. \r\n„Западнонилската треска е вирусно инфекциозно заболяване с природноогнищен характер и трансмисивен механизъм на предаване чрез ухапване от комари. Причинителят е вирус „Западен Нил“, който е част от семейството на флавивирусите. Резервоарите на вируса в природата са диви птици и животни. Хората се заразяват основно при ухапване от комар, но е възможно възникване на инфекция и при органна трансплантация и чрез преливане на кръв. Виремията продължава кратко, затова не се осъществява предаване на инфекцията от човек на човек. Инкубационният период на заболяването варира между 3 и 14 дни. Западнонилската треска обикновено протича леко, или умерено тежко, с грипоподобни симптоми – температура, главоболие, отпадналост и други. При голяма част от заразените, инфекцията може да протече безсимптомно. Смята се, че в резултат на енцефалити и менингити от вируса фатално завършват около 1% от случаите“, допълни още Паздеров. \r\nСпоред Паздеров лечението на заболяването не е специфично и се провежда симптоматична терапия. Нямало ваксина срещу вируса. \r\nМария КУРТЕВА", "date": "2018.09.27", "title": "Д-р Георги Паздеров, РЗИ – Бургас: Изпратени са писма до болниците в областта за повишено внимание за симптоми на вирусен менингит или менингоенцефалит"}
{"url": "http://www.focus-news.net/news/2018/09/27/2571789/tsvetan-tsvetanov-gerb-s-obedineni-patrioti-nominirahme-krasimir-vlahov-za-konstitutsionen-sadiya.html", "text": "Заедно с „Обединени патриоти“ внесохме предложение за Красимир Влахов за конституционен съдия. Това каза пред журналисти председателят на ПГ на ГЕРБ Цветан Цветанов след среща с председателя на ДПС Мустафа Карадайъ в парламента, предаде репортер на  Агенция „Фокус“ .    \r\n„Вчера беше последния срок за номинации за конституционен съдия. И вчера заедно с „Обединени патриоти“ внесохме предложение за Красимир Влахов, който в момента е съдия във Върховния касационен съд, а преди това му е бил и  зам.-председател. И това, което направих днес с Мустафа Карадайъ, е да може и тяхната парламентарна група, ако изяви желание, да направи среща, на която да зададат въпроси към Влахов и да чуят неговите отговори. Защото ние, от парламентарното мнозинство, бихме искали, когато има избор от парламента за подобни високи позиции да търсим максималният политически консенсус“, каза Цветанов и посочи, че ще направи същото и с БСП. „Ще се постарая днес да разговарям с Корнелия Нинова – ако прецени и тяхната ПГ да може, както в сряда в 11.30 ще има среща на г-н Влахов с ДПС, така в някои от следващите дни и те да проведат такава среща“, обясни Цветанов. Той посочи, че смята за нормално ръководителите на парламентарни групи да си говорят. \r\nЦветилена СИМЕОНОВА", "date": "2018.09.27", "title": "Цветан Цветанов, ГЕРБ: С „Обединени патриоти“ номинирахме Красимир Влахов за конституционен съдия"}
{"url": "http://www.focus-news.net/news/2018/09/27/2571786/zam-ministar-irena-georgieva-v-protses-na-sazdavane-sa-12-vineno-kulinarni-marshruta.html", "text": "В процес на създаване са 12 винено-кулинарни маршрута. Това каза заместник-министърът на туризма Ирена Георгиева по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Идеята е да се популяризира българската кухня, защото това е нещо, което привлича туристите“, уточни тя. \r\n„Още през 2015-2016 година бяха финализирани културно-историческите маршрути. Идеята им беше да обединим обектите в маршрут, който да популяризираме чрез сайта на МТ, така че когато дори обикновения турист влезе на страницата, да може да види какви културно-исторически обекти може да намери“, допълни зам.-министър Георгиева.  \r\n„В момента сме в процес на разработване на проект за реклама на регионален туризъм. Смятам, че регионалният туризъм и развитието на регионите е много важна основа за промотирането на дестинация България. Това като резултат ще се види когато проектът приключи“, заяви още тя.  \r\nЦветелин ДИМИТРОВ", "date": "2018.09.27", "title": "Зам.-министър Ирена Георгиева: В процес на създаване са 12 винено-кулинарни маршрута"}
{"url": "http://www.focus-news.net/news/2018/09/27/2571790/burgas-prevodachesko-izkustvo-shte-bade-predstaveno-na-festivala-na-slovoto-v-grada.html", "text": "Класическа и авангардна поезия и проза на няколко езика ще звучат в Дома на писателя в Бургас в рамките на литературната вечер \"Намерени в превода\". Това съобщиха от пресцентъра на  Общината . Събитието, което стартира на 10 октомври от 18.00 часа, се провежда в рамките на тазгодишното издание на Есенните литературни празници, превърнали се в своеобразен фестивал на словото. Литературната вечер е инициирана от Творческата комисия на Бургаската писателска общност съвместно със Съюза на преводачите в България. За проявата в Бургас пристигат представителите на Съюза Сабина Павлова (известен наш лексикограф) и Емил Басат (ръководител на секцията „История, теория и критика на превода“, литературен журналист и историк на превода). \r\nСъс свои преводи на художествена литература ще се включат известни творци от Бургас, страната и чужбина. По време на срещата ще се проведе дискусия по основните и актуални проблеми в областта на художествения превод. Проявата се провежда броени дни след честванията на Международния ден на преводача, а целта ѝ е да се отдаде полагаемата почит към тази сфера на интелектуалната и духовната дейност, без която развитието на цивилизацията е немислимо. \r\nПреводът преминава през цялата история на човечеството. Съгласно историческите данни първите документални паметници на превода датират от 15 век преди новата ера и представляват дипломатическа кореспонденция от древноегипетски език на акадски. А първият преводач, чието име е увековечено за поколенията, е египетския върховен жрец Анхурмес от Тинис (14 в. преди новата ера). За античните автори като Хораций, освен изкуство, преводът преди всичко е общочовешки дълг за разпространението на мъдростта. Съвременните статистически данни свидетелстват, че още в края на 20 век обемът на преводите в света е възлизал на 200 млн. страници, а с всяка изминала година той е нараствал средно с 15 процента. \r\nВъв века на модерните технологии и умните машини, художествения превод заема особено важно място. Защото и най-съвършената апаратура не би могла да пресъздаде красотата и индивидуалността на човешката душа и оригиналния творчески изказ, да се превърне в онова свързващо звено, което помага творецът и читателите му да се намерят в превода.", "date": "2018.09.27", "title": "Бургас: Преводаческо изкуство ще бъде представено на фестивала на словото в града"}
{"url": "http://www.focus-news.net/news/2018/09/27/2571775/hashim-tachi-sasht-podkrepyat-leka-korektsiya-na-granitsata-sas-sarbiya.html", "text": "Косовският президент Хашим Тачи заяви, че САЩ подкрепят „лека корекция“ на границата между Косово със Сърбия, съобщава  базираното в Прищина албанско електронно издание Gazeta Express .  \r\nТой е обявил това по време на срещите си с висши американски представители в Ню Йорк. Потвърдено е, че подкрепата на САЩ предвижда в окончателното споразумение между Косово и Сърбия да се включи и обсъждане на изменение на границатa. “САЩ ясно и официално потвърдиха, че поддържат идеята като част от окончателното споразумение между Косово и Сърбия да се включи и предложението за демаркация на границата или лека корекция на границата, което означава взаимно признаване,” е уверил Тачи, отбелязвайки, че така веднъж завинаги ще се затворят вратите за разногласията и омразата между двете страни.", "date": "2018.09.27", "title": "Хашим Тачи: САЩ подкрепят „лека корекция“ на границата със Сърбия"}
{"url": "http://www.focus-news.net/news/2018/09/27/2571777/zam-ministar-irena-georgieva-vnesli-sme-stanovishte-v-ns-po-otnoshenie-na-predlozhenieto-darzhavnite-bolnitsi-prioritetno-da-polzvat-mineralna-voda.html", "text": "Внесли сме становище в НС по отношение на предложението държавните болници приоритетно да ползват минерална вода. Това каза заместник-министърът на туризма Ирена Георгиева по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Имаше предложение държавните болници приоритетно да ползват минерална вода. Ние сме направили първите стъпки по това отношение и по този закон. Това се случи малко преди парламентарната ваканция и тази поправка беше внесена от Министерство на здравеопазването като беше влязла и в разпоредбите на Закона за околната среда. В последствие тази идея за това приоритетно ползване се прокрадна и е залегнала в Закона за здравето. Ние ще опонираме на това предложение, защото минералният ресурс е национално богатство и всички търговци трябва да го ползват равностойно“, заяви тя. По думите ѝ становището по казуса на Министерството на туризма е внесено в НС и ще бъде придвижено до всички комисии.  \r\nЦветелин ДИМИТРОВ", "date": "2018.09.27", "title": "Зам.-министър Ирена Георгиева: Внесли сме становище в НС по отношение на предложението държавните болници приоритетно да ползват минерална вода"}
{"url": "http://www.focus-news.net/news/2018/09/27/2571787/kolinda-grabar-kitarovich-ima-risk-na-balkanite-da-bade-otvorena-kutiyata-na-pandora.html", "text": "Президентът на Хърватия Колинда Грабар-Китарович заяви в рамките на изказването си на 73-ото Общо събрание на ООН, че Загреб „твърдо подкрепя по-нататъшното разширение на Европейския съюз към земите“ от Западните Балкани, пише  електронното издание на белградския ежедневник Danas . \r\nГрабар-Китарович предупреди за възможните последици за региона, ако в преговорите между Белград и Прищина се отвори кутията на Пандора \"на потенциални нови териториални претенции\". \r\nХърватският президент заяви, че Загреб подкрепя категорично по-нататъшното разширяване на ЕС в региона на Западните Балкани, но отбеляза, че е \"изключително важно да бъдат отстранени съществуващите проблеми, свързани с наследството на войната и в същото време да се върви към регионално сътрудничество и добросъседски отношения\". \r\n\"В този контекст ние продължаваме да сме съсредоточени върху правата на малцинствата, изчезналите лица, отговорността за военните престъпления, жертвите на войната и над преследването на военни престъпления на национално ниво\", заяви тя. \r\nГрабар-Китарович, както предава агенция Хина, предупреди, че \"по-добрите и взаимно изгодни добросъседски отношения до голяма степен зависят от думите, които идват от другата страна на границата.\" \r\nСпоред нейната оценка,  „възпламенителната и ревизионистка риторика, продиктувана от политическите нужди на страната“, понякога се произнася „само за миг“, но „поправянето на развалените отношения отнема много, много по-дълго“. \r\nВ коментар за диалога между Белград и Прищина, президентът на Хърватия отбеляза, че трябва да изключително внимание и предпазливост, „когато се работи за предложения с огромни последици за региона, преди всичко относно идеята за териториални промени или размени“. \r\n„В противен случай, ние може да отворим кутията на Пандора, от която ще излязат нови териториални претенции, които могат да причинят сериозна нестабилност и заплаха за сигурността“, предупреди Грабар-Китарович. \r\n„Надяваме се, че референдумът в неделя ще бъде ключов стимул за успешното продължаване на евроатлантическата интеграция на страната (Македония), заяви още тя. \r\nПревод и редакция:", "date": "2018.09.27", "title": "Колинда Грабар-Китарович: Има риск на Балканите да бъде отворена кутията на Пандора"}
{"url": "http://www.focus-news.net/news/2018/09/27/2571793/targovishte-12-godini-zatvor-poluchi-mazhat-koyto-ubi-priyatelkata-si-v-selo-makariopolsko.html", "text": "12 години затвор получи мъжът, който уби приятелката си в село Макариополско. Това съобщиха от пресцентъра на  Апелативна прокуратура - Варна . Днес състав на Търговищкия окръжен съд осъди на 12 години лишаване от свобода при строг режим подсъдимия Христо М. за предумишленото убийство на жената, с която живеел на семейни начала и от която има син. 40-годишният подсъдим е бил предаден на съд с обвинителен акт на Окръжната прокуратура в Търговище. Присъдата е постановена при условията на съкратено съдебно следствие. Заради процедурата съдебният състав наложил 18 години лишаване от свобода на Христо, след което намалил размера на наказанието му с една трета.  \r\nУбийството е било извършено на 26 юли тази година в село Макариополско. 33-годишната жертва и Христо живеели на семейни начала в друго търговищко село от три години. По време на съжителството им, белязано от побоища и насилие, младата жена родила син на подсъдимия.  \r\nСлед поредния побой с овчарска тояга 33-годишната жена напуснала дома на Христо и се изнесла при сестра си в село Макариополско. Възнамерявала да вземе сина си и да заживее завинаги в селото, далеч от своя насилник. В нощта на убийството подсъдимият отишъл в дома на сестрата на съжителката си, провел разговор с нея, но тя отказала да се прибере при него.  \r\nСлед отказа Христо решил да я убие. Взел 9-сантиметров сгъваем нож и се върнал в къщата на сестрата на жертвата. Когато му отключили, под предлог че иска цигара, той се насочил към спалнята и забил ножа в сърцето на съжителката си. 33-годишната жена успяла да каже само, че умира. Смъртта ѝ настъпила бързо от остра кръвозагуба, причинена от прободно-порезното нараняване на сърцето. След убийството Христо изхвърлил ножа и останал да спи при свой роднина в селото. След задържането му назначената съдебно-химическа експертиза установила 1,54 промила алкохол в кръвта.  \r\nС присъдата съдът е уважил и граждански иск в размер на 80 000 лева за детето на жертвата и подсъдимия. Съдебният акт подлежи на обжалване и протест пред Апелативния съд във Варна.", "date": "2018.09.27", "title": "Търговище: 12 години затвор получи мъжът, който уби приятелката си в село Макариополско"}
{"url": "http://www.focus-news.net/news/2018/09/27/2571794/kyustendil-potushen-e-pozharat-v-zemlishteto-na-selo-frolosh.html", "text": "Потушен е пожарът в землището на село Фролош. Това съобщи за  Радио „Фокус” – Кюстендил  инж. Дамян Дамянов, директор на Югозападното държавно предприятие. По думите му огънят е възникнал в частна гора – 30 дка. Екипите на Районна служба „Пожарна безопасност и защита на населението” както и на Държавно горско стопанство „Рилски манастир” са локализирали и потушили пожара. Направена е полоса. Остават на дежурство две мобилни пожарни. \r\nВенцеслав ИЛЧЕВ", "date": "2018.09.27", "title": "Кюстендил: Потушен е пожарът в землището на село Фролош"}
{"url": "http://www.focus-news.net/news/2018/09/27/2571780/premierat-boyko-borisov-za-sanktsiite-sreshtu-iran-ne-znam-koy-bi-se-nael-taka-lesno-da-prekrachva-sanktsii-nalozheni-ot-sasht.html", "text": "Имаме решение от Европейския съвет като цяло да не излизаме от ядреното споразумение. При тези санкции, при това отношение на Щатите, вече доста години в политиката, знам, че когато бъдат наложени санкции за компаниите и фирмите, които работят с Иран, ще видите как една по една държавите ще почнат да се отдръпват. Това каза пред журналисти в Ню Йорк министър-председателят Бойко Борисов, предаде репортер на  Агенция „Фокус“ . „Санкциите от страна на САЩ са изключително и строги, и силни. В това отношение си преследват интереса докрая. Не знам кой би се наел така лесно да прекрачва санкции, наложени от САЩ. Вече веднъж видяхме какво се случи с „Южен поток“ при кабинета „Орешарски“. Как бързо върнаха договорите и приключи сагата с наказателната процедура от страна на ЕК, спиране на еврофондовете. Да, те не го обясняват по този начин, но така практически се случват“, коментира Борисов. \r\nПо думите му геополитиката е сложно нещо. „Виждате и от речта на президента Тръмп, пък и на всички останали, на лагери, лагерчета, много разделение. Но и за това тръгнах от икономическия форум. Дори в бизнеса, това което очаква Великобритания, при един твърд Брекзит, Европа ще доразклати не само Великобритания, но и ЕС. И с Тереза Мей като си говорихме тя също изрази голяма надежда от мен да работя колкото се може, тъй като има и много български граждани във Великобритания, да намерим мек вариант за Брекзит и да бъде добре за всички. Все пак има две-три седмици още да се работи“, допълни той. \r\n„Днес от това, което слушах, особено за колкото повече електромобили, колкото повече чисти енергии се използват, това да се намаляват вредните емисии, вече стои в съзнанието на най-големите компании в света. Нашите индустриални паркове и икономически зони могат да станат достъпен център за производство. Завчера с премиера на Южна Корея се видяхме, тъй като няколко пъти му отказвам да му върна визитата. Казах му като направим завод, тогава идвам да го подпишем. За февруари се гласим да имаме подобна новина“, коментира Борисов.  \r\nПопитан за оценките към българското европредседателство, той заяви: „Като се започне от сръбския премиер, вчера всички колеги до един където и както ни срещнат казват едно и също нещо: „Благодаря за това председателство на България. За това, че сложи нашите теми на масата“. Словенският външен министър каза: „България толкова вдигна нивото на председателството“, че сме еталон в това отношение. Не само сме еталон, пример и за охрана на външната граница, за най-нисък външен дълг, за икономически растеж, просто има още много неща да се направят“, каза още Бойко Борисов.", "date": "2018.09.27", "title": "Премиерът Бойко Борисов за санкциите срещу Иран: Не знам кой би се наел така лесно да прекрачва санкции, наложени от САЩ"}
{"url": "http://www.focus-news.net/news/2018/09/27/2571799/veliko-tarnovo-den-na-otvorenite-vrati-se-provezhda-v-tsentara-za-obshtestvena-podkrepa-v-svishtov.html", "text": "Ден на отворените врати се провежда в Центъра за обществена подкрепа в Свищов. Поводът е началото на новата учебна 2018 – 2019 година, предаде репортер на  Радио „Фокус“ – Велико Търново . В откриването на събитието, освен ръководството и персонала на социалната институция се включиха и представители на Община Свищов. Директорът на Центъра Ася Михайлова припомни, че ръководената от нея услуга стартира официално дейността си на 1 юли 2011 година, а от следващата 2012 година е държавно-делегирана дейност, която се ръководи изцяло от Община Свищов. Освен това тя изказа благодарност за помощта и подкрепата, която местната администрация оказва през всички тези години.  \r\nЗам.-кметът на Община Свищов Анелия Димитрова също благодари за усилията, които персонала полага в грижата за потребителите на центъра. „Аз винаги се радвам да присъствам на подобни инициативи, в които група хора, с ентусиазъм и желание, увличат много повече след себе си и така се генерира много по-голям ефект от дейността. А тогава, когато работата ти не е просто работа, а когато носи лично удовлетворение, тогава и продуктивността е по-голяма. Аз считам, че в Центъра за обществена подкрепа работят специалисти, които са изключително амбициозни, целеустремени и самоинициативи. Те нямат нужда да им се вменява нещо, което задължително трябва да свършат, а в резултат на тяхната компетенция, експертиза и опит, успешно адаптират модели в практиката“, каза още Анелия Димитрова. Тя посочи, че нагледен пример за това са консултативните кабинети, които бяха разкрити в детските градини в Свищов, както и кампанията по превенция от сексуално насилие и посегателство. На откриването присъстваха още Анелия Димитрова, ръководител на Общинска служба „Социални дейности“, Рени Чобанова, началник Отдел „Закрила на детето“, Вера Блажева, секретар на Комисията за борба срещу противообществените прояви, представители на други социални услуги. \r\nДенят на отворените врати в Центъра за обществена подкрепа ще продължи до 16.00 часа днес. \r\nЛуиза ТРАНЧЕВА", "date": "2018.09.27", "title": "Велико Търново: Ден на отворените врати се провежда в Центъра за обществена подкрепа в Свищов"}
{"url": "http://www.focus-news.net/news/2018/09/27/2571800/burgas-obshtina-pomorie-shte-uchastva-v-konkursa-za-kontsesioner-na-morski-plazh-pomorie-iztok.html", "text": "Министерството на туризма обяви конкурс за определяне на концесионер на морски плаж „Поморие-изток”. Община Поморие закупи конкурсната документация с цел да участва в откритата процедура и да стане концесионер на поморийския плаж, съобщиха от пресцентъра на  Общината . \r\n„Плаж „Поморие-изток” е един от най-посещаваните плажове в Поморие, разположен на една от най-атрактивните улици в града – ул. „Крайбрежна”. Той е предпочитано място, както от гостите, така и от поморийци. Участието ни в конкурса и възможността Общината да бъде концесионер на този плаж е с цел най-вече да защитим интереса на местните жители и живущите на крайбрежната улица”, коментира кметът Иван Алексиев. \r\nНа днешната сесия на Общинския съвет кметът получи одобрението и на общинските съветници, които единодушно подкрепиха участието на Общината в обявения конкурс. \r\nМорският плаж е с дължина на бреговата линия 2 330 метра. Активната плажна площ на обекта на концесията е площта, която се ползва за осъществяване на задължителните дейности, за поставяне на преместваеми обекти и за разполагане от посетителите на морския плаж на платени и неплатени (лични) плажни принадлежности, свободно пешеходно придвижване върху територията на плажа. \r\nКонкурсът ще се проведе на 8 октомври 2018 г., в сградата на Министерството на туризма.", "date": "2018.09.27", "title": "Бургас: Община Поморие ще участва в конкурса за концесионер на морски плаж „Поморие-изток”"}
{"url": "http://www.focus-news.net/news/2018/09/27/2571797/smolyan-zhitelite-na-chepelare-za-vtori-pat-shte-protestirat-sreshtu-zakrivaneto-na-prokuraturata-v-grada.html", "text": "Жителите на Чепеларе за втори път ще протестират срещу закриването на прокуратурата в града, като затворят пътя Смолян – Пловдив на 28 септември. Това съобщиха от  Инициативния комитет  за защита на човешките, гражданските и съюзните права на гражданите на община Чепеларе. Те ще изразят своето недоволство в петък от 16.00 часа до 18.00 часа на кръстовището пред сградата на Районен съд - Чепеларе и Районна прокуратура - Чепеларе. \r\nВ съобщението до членове на прокурорска колегия при ВСС, изпратено и до медиите се посочва следното:  „По повод отправеното от Вас чрез сайта на ВСС съобщение, до гражданите на община Чепеларе, от тяхно име заявяваме, че Инициативния комитет и гражданите на общината, не могат да се доверят на отправените от Вас уверения, че гражданите на община Чепеларе няма да бъдат лишени от достъп до прокурорски органи, респективно от ефективни средства за защита, след привеждане в изпълнение на взетото от самите Вас решение. Не можем да се доверим и на уверенията Ви, че прокурорите, които ще работят в т.нар. „териториалното отделение“ ще изпълняват и занапред в пълен обем законовите си задължения, както и че това териториално отделение ще съществува въобще. Причината за нашето недоверие към Вашите „обещания“ е липсата на нормативна уредба, която да гарантира изпълнението на уверенията Ви, непрозрачността и неизпълнението на вече поети ангажименти към гражданите на Общината, както и пълното незачитане на становището и нуждите ни, което проявявате“ \r\nОт Инициативния комитет заявяват, че за тях като граждани на тази държава е обидно, че Прокуратурата, която е призвана да защитава правата им си е позволила, публично да измерва в парична сума цената на защита на тези права. „Все пак искаме да вярваме, че защитата на правата ни е висша ценност в България, което мнение Вие явно не споделяте\", посочиха от Инициативния комитет. \r\n„Отбелязваме, че решението Ви за закриване на Районна прокуратура - Чепеларе не е взето след твърдения от Вас задълбочен анализ на всички относими, и одобрени, именно от Вас, критерии за това с Решение по Протокол №51/15.10.2015 г. на Пленума на ВСС. Още по-малко считаме, че сте взели предвид всички последици до които ще доведе решението Ви, тъй като нямаме данни да сте извършвали проучвания на територията на Общината.Отново отбелязваме, че Решението Ви е взето в разрез с дадените именно от предишният състав на ВСС, както и от настоящия такъв уверения, че решението Ви за реформиране/обединяване на съдебни структури ще бъде взето след обсъждане на всички относими фактори и аргументи, както и при отчитане мнението на всички заинтересовани страни, в това число и на местните власти, което не се е случило, нито тогава, нито сега, въпреки негативната ни реакция срещу него. С това решение и начина на вземането му, не се изпълняват, а напротив - нарушават се препоръките, дадени в Доклади на ЕК до ЕП и Съвета, относно напредъка на България по механизма за сътрудничество и проверка, от 25 януари 2017 г. и от 15 ноември 2017 г. Твърдим, аргументирано и подробно сме обосновали в Жалбата си до ЕК, че решението Ви нарушава правата на гражданите на община Чепеларе, които сме и граждани на ЕС“, се посочва още в мотивите за протестна на гражданите на Чепеларе. \r\nЗаради продължаващата незаинтересованост от страна на членове на прокурорска колегия при ВСС, относно тяхното становище и основателни притеснения, които са пренебрегвани, формулирайки само уверения, от Инициативния комитет заявяват, че гражданското недоволство и протести срещу взетото решение ще продължи да намира различни форми на изява. \r\nОрганизаторите на протеста уведомяват, че за случая вече е сезирана Европейската комисия с искане за образуване на производство по установяване на нарушение на правото на ЕС, по реда на чл.258 ДФЕС. Те допълват, че сред гражданското общество в община Чепеларе е започнало обсъждане на идеята за отправяне на искане до Министерски съвет за промяна на границата между област Смолян и област Пловдив, чрез включване на територията на община Чепеларе в област Пловдив.", "date": "2018.09.27", "title": "Смолян: Жителите на Чепеларе за втори път ще протестират срещу закриването на прокуратурата в града"}
{"url": "http://www.focus-news.net/news/2018/09/27/2571803/sofiya-obgoryalo-tyalo-e-otkrito-pri-pozhar-v-darvena-postroyka-kray-botevgrad.html", "text": "Обгоряло тяло е открито при пожар в дървена постройка край Ботевград. Това съобщиха от  ОДМВР - София . Сигналът за пожара е подаден около 5.40 часа на 26 септември в ОДМВР. Съобщено е за пожар във вилна зона „Зелин“ в землището на Ботевград. Екип на РСПБЗН - Ботевград локализирал и потушил пламъците. При разчистването на отпадъците след приключване на гасенето, огнеборците открили овъглен труп с неустановена самоличност в изгорялата паянтова дървена постройка. На местопроизшествието е извършен оглед. Тялото е транспортирано за аутопсия. По случая е образувано досъдебно производство.", "date": "2018.09.27", "title": "София: Обгоряло тяло е открито при пожар в дървена постройка край Ботевград"}
{"url": "http://www.focus-news.net/news/2018/09/27/2571801/mustafa-karadaya-dps-konstitutsionniyat-sad-e-mnogo-visok-organ-v-darzhavata-i-chlenovete-mu-tryabva-da-badat-konsensusni-figuri-nezavisimo-koy-gi-predlaga.html", "text": "Конституционният съд е много висок орган в държавата и членовете му трябва да бъдат консенсусни фигури, независимо кой ги предлага. Това каза пред журналисти председателят ДПС Мустафа Карадайъ след среща с председателя на ПГ на ГЕРБ Цветан Цветанов в парламента, предаде репортер на  Агенция „Фокус“ .    \r\nПопитан защо ДПС остана без собствена номинация за конституционен съдия, Карадайъ обясни, че в конкретния случай парламентарната група е взела решение да не прави такава номинация. „По предложение на г-н Цветанов идеята е номинираният от Народното събрание да направи среща с парламентарните групи и да се представи. С него говорихме да се направи координация и евентуално в сряда в 11.30 ч. да направим среща с номинирания в стаята на ПГ на ДПС“, обясни Карадайъ и посочи, че след срещата ДПС ще обяви своята позиция. „Конституционният съд е много висок орган в държавата. Според нас би трябвало членовете му да са консенсусни фигури, независимо кой ги предлага. Но все пак ние бихме искали да носим нашата отговорност, когато се излъчват членове на КС от Народното събрание“, каза още той. \r\nНа въпрос дали ГЕРБ е поискала подкрепата на ДПС за работата на парламента оттук нататък, Карадайъ коментира: „Това са си политически поведения и въпроси на различните парламентарни групи. Дали утре ще се регистрираме в залата ще се разбере утре. Ако сега разкрием нашето тактическо поведение, ГЕРБ ще си направят свое такова на база на нашето“. \r\nЦветилена СИМЕОНОВА", "date": "2018.09.27", "title": "Мустафа Карадайъ, ДПС: Конституционният съд е много висок орган в държавата и членовете му трябва да бъдат консенсусни фигури, независимо кой ги предлага"}
{"url": "http://www.focus-news.net/news/2018/09/27/2571802/rumen-petkov-abv-gotvim-signal-kam-kpkonpi-za-dvama-dushi-v-energiynata-sistema-koito-sa-v-tezhak-konflikt-na-interesi.html", "text": "Готвим сигнал към КПКОНПИ за двама души в енергийната система, които са в тежък конфликт на интереси. Това каза председателят на АБВ Румен Петков по време на пресконференция, предаде репортер на  Агенция „Фокус“ . \"Като ги подготвим, ще ви ги дадем\", заяви той.  \r\nДеница КИТАНОВА", "date": "2018.09.27", "title": "Румен Петков, АБВ: Готвим сигнал към КПКОНПИ за двама души в енергийната система, които са в тежък конфликт на интереси"}
{"url": "http://www.focus-news.net/news/2018/09/27/2571767/shumen-s-razpit-na-svidetelya-luka-faish-ot-rumaniya-zapochna-zasedanieto-po-deloto-hitrino.html", "text": "Шумен: С разпит на свидетеля Лука Фаиш от Румъния започна заседанието по делото „Хитрино“, предаде репортер на  Радио „Фокус“ - Шумен . Мъжът е инженер, специалност „Жп конструкции и мостове, жп поддръжка“, участвал в изготвянето на частната експертиза на „Булмаркет“, според която причина да влаковата катастрофа е незаключената стрелка. Заради явните затруднения при превода на явилия се преводач, адвокат Димитров от защитата на обвиняемите машинисти поиска да бъде осигурен друг преводач, който да бъде технически грамотен, за да се осигури качествен превод. Съдът остави без уважение искането в днешното заседание да бъде осигурен друг преводач и разпореди разпитат да продължи с предявяване на свидетеля на фотоалбум от 12 декември 2016 година. Съдът не позволи да бъде използван и преводачът, воден от защитата на обвиняемите, тъй като показанията на свидетеля биха били компрометирани. Разпитът на румънския експерт Лука Фаиш продължава по предявения снимков материал. \r\nИвелина ИВАНОВА", "date": "2018.09.27", "title": "Шумен: С разпит на свидетеля Лука Фаиш от Румъния започна заседанието по делото „Хитрино“"}
{"url": "http://www.focus-news.net/news/2018/09/27/2571798/predsedatelyat-na-pg-na-gerb-tsvetan-tsvetanov-za-nominatsiite-za-konstitutsionen-sadiya-ubeden-sam-che-prezidentat-shte-predprieme-tona-koyto-ima-v-balgarskiya-parlament.html", "text": "Убеден съм, че президентът ще предприеме тона, който има в българския парламент за конституционен съдия. Това каза пред журналисти председателят на ПГ на ГЕРБ Цветан Цветанов след среща с председателя на ДПС Мустафа Карадайъ в парламента, предаде репортер на  Агенция „Фокус“ .    \r\nПопитан как ще коментира появилите се слухове, че Янаки Стоилов може да бъде номинацията за конституционен съдия на президентството, след като БСП останаха без така при оттеглянето на Стоилов, Цветанов отговори: „Убеден съм, че българският президент ще предприеме тонът, който има в българския парламент. Защото имаме процедурни правила, които се подлагат на гласуване в пленарна зала. Има след това и номинации, които се правят в определен срок, след това има заседание на правната комисия, където могат да се чуят различни гледни точки и после влизаме в пленарна зала, където има съответното дебатиране, обсъждане и гласуване. Бих се радвал, ако и президентът има подобни прозрачни процедури“. Цветанов посочи, че по този начин всички български граждани ще видят какви са процедурите по номинирането за подобни високи позиции и от президентската институция. \r\n„Всичко това, което правим както за избор на Висшия съдебен съвет, така и за представители на СЕМ или за други комисии, за които българският парламент има отношение, гледаме да е прозрачно. Има дори и онлайн връзка, за да може всеки, който проявява интерес, да наблюдава дебатите и да задава конкретни въпроси чрез народни представители“, обясни Цветанов.  \r\nТой посочи, че не би могъл да коментира дали Янаки Стоилов ще е номинация на президента. „Виждам, че има отстъпления от това, което излезе в публичното пространство, че БСП ще номинира Стоилов. Смятам, че това беше добър подход на ръководството на БСП, защото на всички е ясно, че най-добър вариант е да издигнеш вътрешната си опозиция на постове, където ще можеш да ги отстраниш от възможните размътвания на водата и да засилваш напрежението, в партията с ръководство в момента на Корнелия Нинова“, коментира Цветанов. \r\nЦветилена СИМЕОНОВА", "date": "2018.09.27", "title": "Председателят на ПГ на ГЕРБ Цветан Цветанов за номинациите за конституционен съдия: Убеден съм, че президентът ще предприеме тона, който има в българския парламент"}
{"url": "http://www.focus-news.net/news/2018/09/27/2571796/siyka-katsarova-bsbspa-gotvi-se-otteglyane-na-popravkata-za-tova-darzhavnite-bolnitsi-prioritetno-da-polzvat-mineralna-voda.html", "text": "Готви се оттегляне на поправката на закона за това държавните болници приоритетно да ползват минерална вода. Това каза председателят на Българския съюз по балнеология и СПА туризъм и Вицепрезидент на Европейската СПА Асоциация по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Министерството на туризма адекватно защитиха правото на конкурентоспособност във всички субекти на пазара. Имам информация от снощи, че вече се готви оттегляне на поправката в закона, която е в полза на частния интерес“, уточни тя.  \r\n„По темата за ваучерите за здравна превенция - те вече са успешен модел за увеличаване на притока от вътрешен туризъм в Унгария и Румъния. Вчера внесохме писмо в Министерство на финансите, които в отговора ни дават метода, по който да им докажем, че има ефект и смисъл от това. Следващата ни стъпка по тази тема е разговор със синдикатите и работодателските организации“, заяви още тя.  \r\nЦветелин ДИМИТРОВ", "date": "2018.09.27", "title": "Сийка Кацарова, БСБСПА: Готви се оттегляне на поправката за това държавните болници приоритетно да ползват минерална вода"}
{"url": "http://www.focus-news.net/news/2018/09/27/2571808/dobrich-tovaren-avtomobil-e-izgoryal-pri-pozhar-v-grada.html", "text": "Товарен автомобил е изгорял при пожар в града. Това съобщиха от  ОДМВР - Кърджали . На 26 септември 2018 г. в ОДМВР - Добрич е получено съобщение за горящ автомобил в град Добрич. Пожарът е загасен от РСПБЗН град Добрич. От извършения оглед е установено, че е изгорял товарен автомобил, собственост на „Интерлийз Ауто“ ЕАД. Образувано е досъдебно производство.", "date": "2018.09.27", "title": "Добрич: Товарен автомобил е изгорял при пожар в града"}
{"url": "http://www.focus-news.net/news/2018/09/27/2571804/burgas-zapochva-izpalnenieto-na-ekologichniya-proekt-za-kompyutarno-modelirana-karta-na-zamarsyavaniyata-v-cherno-more.html", "text": "Стартира изпълнението на екологичен проект, насочен към опазване чистотата на Черно море и крайбрежните райони. Това съобщиха от пресцентъра на  Община Бургас . Една от основните цели е създаването на компютърно моделирана карта на разпространението на твърдите отпадъци в неговата акватория. \r\nПроектът се нарича \"Иновационни техники и методи за намаляване на морските отпадъци в крайбрежните райони на Черно море\" (BSB552 RedMarLitter). Той е финансиран по приоритет  2.2. \"Повишаване на осведомеността и съвместни действия за намаляване на речните и морски отпадъци\" на съвместна оперативна програма \"Черноморски басейн 2014-2020\". Водещ партньор е Фондация \"Виа Понтика\", а останалите са Община Бургас, Университетът на Констанца в Румъния и Държавният университет на Тбилиси в Грузия.  \r\n\"Извън техническите дейности, които ще извършим, сериозно предизвикателство е работата с местните общности за промяна на нагласите към екологията\", каза при днешното представяне на проекта зам.-кметът на Община Бургас по европейски политики и околна среда Руска Бояджиева. \r\nПредстои експерти от трите държави да анализират натоварването, да проследят основните замърсяващи потоци и да се извърши почистване на отпадъци в избрани застрашени райони. Наличната информация ще бъде събрана в обща база данни. Проектът има за задача да открие пътя на основните потоци отпадъци, да ги свърже с въздушните и морските течения и да локализира потенциалните точки на концентрация. За постигането на тази задача ще бъде направена компютърна карта на разпределението на отпадъците, чиято цел е да се предвидят техните движения. Ще бъдат организирани трансгранични кампании за почистване. Целта е да се включат много доброволци, включително ученици, у които да се възпитава отношение към екологията на нашето море. \r\nПо време на изпълнението ще бъде разработена Методика за идентифициране на горещи точки и Насоки за екологосъобразно управление на морските отпадъци, както и документален филм за проекта.  \r\nСледващото събитие по проекта е семинар на тема \"Въздействието на замърсяването с твърди отпадъци в Черно море и други аспекти на опазването на околната среда\", който ще се проведе в експоцентър \"Флора\" в периода 2-3 октомври 2018 г. В него ще вземат участие изтъкнати учени и преподаватели, работещи в сферата на опазването на околната среда и устойчивото използване на природните ресурси.", "date": "2018.09.27", "title": "Бургас: Започва изпълнението на екологичния проект за компютърно моделирана карта на замърсяванията в Черно Море"}
{"url": "http://www.focus-news.net/news/2018/09/27/2571791/vladimir-moskov-kmet-na-gotse-delchev-poslednite-godini-ministerstvoto-na-turizma-imat-dobra-orientatsiya-otnosno-napipvane-na-tochni-neshta-kasaeshti-reklamata.html", "text": "Последните години Министерството на туризма имат добра ориентация относно напипване на точни неща, касаещи рекламата. Това каза кметът на Община Гоце Делчев Владимир Москов по време на Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . „Ние можем да помогнем в рекламата със всички възможности, които имаме като Община. Можем да помогнем и чрез трансграничното сътрудничество, което имаме. В момента кандидатстваме по културни проекти чрез това трансгранично сътрудничество“, допълни той.  \r\n„Подкрепяме всички които искат да инвестират в региона. Без работа и без икономика всичко отива на кино. Поемаме част от техническите действия и процедури, които трябва да извърши Общината. Понякога се намесваме, за да ускорим определена инвестиция“, заяви още той.", "date": "2018.09.27", "title": "Владимир Москов, кмет на Гоце Делчев: Последните години Министерството на туризма имат добра ориентация относно напипване на точни неща, касаещи рекламата"}
{"url": "http://www.focus-news.net/news/2018/09/27/2571806/tsvetan-tsvetanov-gerb-opozitsiyata-e-v-pravoto-si-da-si-ima-svoya-taktika-za-registratsiya.html", "text": "Опозицията е в правото си да си има своя тактика за регистрация. Това каза пред журналисти в парламента председателят на ПГ на ГЕРБ Цветан Цветанов, след като не беше събран кворум за провеждане на пленарно заседание, предаде репортер на  Агенция „Фокус“ .    \r\n„През днешния ден показахме една недобра практика, която се надявам да не бъде наложена като такава. Но все пак опозицията е в правото си да си има своя тактика за регистрация и, разбира се, че ангажимент на управляващото мнозинство е да си събира кворума, за да има стабилност“, обясни Цветанов. \r\nТой припомни, че много от политическите сили са били на мнение, че по-добре е да се направи правителство на малцинството. „Представяте ли си ако имахме такова, тогава как с 95 депутати щяхме да работим – нямаше да можем да започнем пленарния ден и много бързо щяхме да отидем на предсрочни избори. А за нас е важно да има стабилност, защото имаме икономически растеж от 4%, имаме най-ниската безработица и имаме възможност през новия бюджет 2019 да увеличим и бюджетните заплати с 10%. Надявам се, че и Вашите работодатели – на тези, които сте в частните медии, ще увеличат вашите заплати“, коментира Цветанов. \r\nЦветилена СИМЕОНОВА", "date": "2018.09.27", "title": "Цветан Цветанов, ГЕРБ: Опозицията е в правото си да си има своя тактика за регистрация"}
{"url": "http://www.focus-news.net/news/2018/09/27/2571811/veliko-tarnovo-folklorna-tantsova-formatsiya-tarnovska-tsaritsa-specheli-8-iya-mezhdunaroden-folkloren-festival-more-ot-ritmi-v-balchik.html", "text": "От 21 септември 2018 г. до 24 септември 2018 г. Фолклорна танцова формация „Търновска царица” с художествен ръководител Георги Радев участва в 8-тия Международен фолклорен фестивал „Море от ритми” - 2018 в гр. Балчик. Това съобщиха от пресцентъра на  Община Велико Търново .  \r\nВ китният морски град, търновските танцьори представиха сюжетен тематичен танц  в три части, в Раздел Обработен фолклор, Категория – Танцови състави и ансамбли.  \r\nС представянето на сюжетния тематичен танц ФТФ „Търновска царица” превзе сърцата на многобройната публика, показа професионализъм през авторитетното жури и спечели Първо място. За престижната награда ФТФ „Търновска царица” получи парична награда, статуетка със символа на фестивала и грамота за участие и отлично представяне и принос в запазване на Българския фолклор. \r\nНа сцената на фестивала се изявиха и децата от детско-юношеския състав на „Търновска царица“. Децата от Велико Търново с голямо удоволствие и трепет от представянето във фестивала, представиха два танца от Шопската и Северняшка етнографска област.", "date": "2018.09.27", "title": "Велико Търново: Фолклорна танцова формация „Търновска царица” спечели 8-ия Международен фолклорен фестивал „Море от ритми” в Балчик"}
{"url": "http://www.focus-news.net/news/2018/09/27/2571813/plovdiv-kriminalno-proyaveni-mazh-i-zhena-sa-zadarzhani-pri-aktsiya-sreshtu-kontrabandata-na-tyutyunevi-izdeliya-bez-banderol-v-kv-stolipinovo.html", "text": "Двама криминално проявени и осъждани са задържани при акция за пресичане на контрабандата с тютюневи изделия без бандерол в кв. „Столипиново“, съобщиха от пресцентъра на  МВР . Акцията е проведена във вторник на територията на квартала в областния град. В хода ѝ полицаи от Шесто РУ са задържали криминално проявени и осъждани за подобна незаконна дейност 48-годишен мъж и 46-годишна жена. Мярката спрямо пловдивчаните е взета, след като в стопанисван от тях магазин и в жилището им униформените открили нелегални близо 1 100 къса цигари от различни марки и 10 килограма тютюн. Сред конфискуваните други веществени доказателства за извършеното от мъжа и жената престъпление била и значителна парична сума в левове и валута с равностойност на около 100 000 лева. По случая е образувано бързо производство. След доклад на материалите в Районна прокуратура – Пловдив задържаните са привлечени като обвиняеми по чл. 234, ал.1 от НК, наложена им е мярка за неотклонение „Подписка”.", "date": "2018.09.27", "title": "Пловдив: Криминално проявени мъж и жена са задържани при акция срещу контрабандата на тютюневи изделия без бандерол в кв. „Столипиново“"}
{"url": "http://www.focus-news.net/news/2018/09/27/2571810/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Дойде време да докараме Европа в Крушево, в Македония“, заяви премиерът Зоран Заев на митинг от кампанията „Излез За европейска Македония“ в Крушево, пише  електронното издание на вестник „Денешен“ . \r\nЗаев посочи, че референдумът на 30 септември ще покаже ясно в коя посока трябва да се движи Македония. \r\n„На 30 септември взимаме историческо решение. Нашият народ и по-рано е взимал исторически решения. Тук, в Крушево, на Илинден е създадена първата република на Балканите и втората в Европа. Крушево донесе и девиза да се обединим в нашата различност. Хайде да покажем на Европа, че Македония е Европа“, заяви премиерът. \r\n„Нашата генерация има честта да напише модерната история и за нея да учат нашите деца и внуци“, посочи той. \r\n„Разбира се, нашият народ трябва да постигне това, което желае най-много – да бъдем членка на НАТО и Европейския съюз. Не ни е лесно, защото ще трябва да поставим географски определител на името, но получаваме вековно признание на нашия народ и език. Това отваря портите, за да имаме по-достоен живот и да го живеем тук. Убеден съм, че онова, което постигнахме с Договора с Гърция е окончателно постигане на онова, което са искали нашите предци. С него получаваме наше парче земя, което е признато от целия свят и никой повече няма да ни унижава с БЮРМ и подобни“, подчерта Заев. \r\nТой посочи още, че за Северна Македония няма план „Б“ и призова ако има такъв, някой да каже какъв е. \r\n*** Президентът на Хърватия Колинда Грабар-Китарович заяви в рамките на изказването си на 73-ото Общо събрание на ООН, че Загреб „твърдо подкрепя по-нататъшното разширение на Европейския съюз към земите“ от Западните Балкани, пише  електронното издание на белградския ежедневник Danas . \r\nГрабар-Китарович предупреди за възможните последици за региона, ако в преговорите между Белград и Прищина се отвори кутията на Пандора \"на потенциални нови териториални претенции\". \r\nХърватският президент заяви, че Загреб подкрепя категорично по-нататъшното разширяване на ЕС в региона на Западните Балкани, но отбеляза, че е \"изключително важно да бъдат отстранени съществуващите проблеми, свързани с наследството на войната и в същото време да се върви към регионално сътрудничество и добросъседски отношения\". \r\n\"В този контекст ние продължаваме да сме съсредоточени върху правата на малцинствата, изчезналите лица, отговорността за военните престъпления, жертвите на войната и над преследването на военни престъпления на национално ниво\", заяви тя. \r\nГрабар-Китарович, както предава агенция Хина, предупреди, че \"по-добрите и взаимно изгодни добросъседски отношения до голяма степен зависят от думите, които идват от другата страна на границата.\" \r\nСпоред нейната оценка,  „възпламенителната и ревизионистка риторика, продиктувана от политическите нужди на страната“, понякога се произнася „само за миг“, но „поправянето на развалените отношения отнема много, много по-дълго“. \r\nВ коментар за диалога между Белград и Прищина, президентът на Хърватия отбеляза, че трябва да изключително внимание и предпазливост, „когато се работи за предложения с огромни последици за региона, преди всичко относно идеята за териториални промени или размени“. \r\n„В противен случай, ние може да отворим кутията на Пандора, от която ще излязат нови териториални претенции, които могат да причинят сериозна нестабилност и заплаха за сигурността“, предупреди Грабар-Китарович. \r\n„Надяваме се, че референдумът в неделя ще бъде ключов стимул за успешното продължаване на евроатлантическата интеграция на страната (Македония), заяви още тя. \r\n*** Косовският президент Хашим Тачи заяви, че САЩ подкрепят „лека корекция“ на границата между Косово със Сърбия, съобщава  базираното в Прищина албанско електронно издание Gazeta Express .  \r\nТой е обявил това по време на срещите си с висши американски представители в Ню Йорк. Потвърдено е, че подкрепата на САЩ предвижда в окончателното споразумение между Косово и Сърбия да се включи и обсъждане на изменение на границатa. “САЩ ясно и официално потвърдиха, че поддържат идеята като част от окончателното споразумение между Косово и Сърбия да се включи и предложението за демаркация на границата или лека корекция на границата, което означава взаимно признаване,” е уверил Тачи, отбелязвайки, че така веднъж завинаги ще се затворят вратите за разногласията и омразата между двете страни.    \r\n*** \r\nАнкара. Според турския лидер новите глобални предизвикателства изискват Анкара и Берлин да оставят настрана различията си и да се съсредоточат върху общите интереси, предава  електронното издание на вестник Yeni Safak , като цитира статия на държавния глава за германския Frankfurter Allgemeine Zeitung в навечерието на визитата му в Германия. \r\n“Драматичните развития в света принуждават и Турция, и Германия да не отлагат отварянето на нова страница в двустранните отношения, да загърбят различията си и да се съсредоточат върху своите общи интереси,” пише Реджеп Таийп Ердоган. \r\nИ двете държави се изправят пред еднакви заплахи като тероризъм, неестествени бежански потоци и търговски войни.  “Да се концентрираме върху общите ни интереси, общите предизвикателства и заплахи, пред които се изправяме. Да уважаваме различните си мнения, но да държим отворени всички канали за диалог, да продължим обмена и да демонстрираме максимум отзивчивост, за да се опитаме да разберем темите, които са чувствителни за нас,” пише Ердоган. \r\nВ четвъртък турският президент пристига в Германия на тридневна държавна визита, която вече привлича  общественото внимание. Целта й е подобряване на политическите и икономическите връзки между двете страни. Той ще има среща с колегата си Франк-Валтер Щайнмайер и ще разговаря с канцлера Ангела Меркел.   \r\nВ статията си за немския всекидневник държавният глава на Турция се обръща отново към германските власти за по-голяма солидарност с борбата на държавата му срещу незаконните и терористични групировки.  „Очакваме Германия да разшири и увеличи подкрепата си за Турция в битката й с терористични групировки като ФЕТО, ПКК и РНОП-Ф, които заплашват и вътрешната сигурност на Германия“, отбелязва Ердоган. \r\nТой предупреждава и за пропагандата, която развиват активистите им в Германия: „Членовете на ПКК и ФЕТО и техните организации използват различни инструменти, включително манипулации и фалшиви новини, за да саботират двустранните отношения“.   \r\nНежеланието на Германия да предприеме сериозни мерки срещу подобни групировки е източник на напрежение между двете страни в изминалите две години, но напоследък се предприемат стъпки за подобряване на връзките.  \r\nС делегацията на президента пътуват ключови фигури като министрите на икономиката, финансите, търговията и индустрията.   \r\nГермания е дом за повече от 3 милиона турски мигранти и основен икономически и търговски партньор на Турция. В 2017 година двустранния търговски обмен достигна 37.6 млрд евро ($43.6 млрд).", "date": "2018.09.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/27/2571814/liderat-na-bsp-korneliya-ninova-i-lyubomir-kolarov-shte-vnesat-dokumentite-v-sem-za-registrirane-na-balgarska-svobodna-televiziya.html", "text": "Днес в 14.00 часа лидерът на БСП Корнелия Нинова и Любомир Коларов ще внесат документите в СЕМ за регистриране на Българска свободна телевизия. Това съобщиха от пресцентъра на  НС на БСП .", "date": "2018.09.27", "title": "Лидерът на БСП Корнелия Нинова и Любомир Коларов ще внесат документите в СЕМ за регистриране на Българска свободна телевизия"}
{"url": "http://www.focus-news.net/news/2018/09/27/2571815/sofiya-vremenno-dvizhenieto-se-osashtestvyava-v-edna-lenta-po-pat--1-botevgrad-sofiya-pri-vitinya-poradi-avariral-tezhkotovaren-avtomobil.html", "text": "Временно движението се осъществява в една лента по път I-1 Ботевград - София при Витиня поради аварирал тежкотоварен автомобил в летата посока Ботевград. Това съобщиха от пресцентъра на  Агенция „Пътна инфраструктура“ . Движението се извършва двупосочно в лентата посока София.", "date": "2018.09.27", "title": "София: Временно движението се осъществява в една лента по път I-1 Ботевград - София при Витиня поради аварирал тежкотоварен автомобил"}
{"url": "http://www.focus-news.net/news/2018/09/27/2571805/kyustendil-zapochna-sabaryaneto-na-nezakonni-postroyki-v-kvartal-iztok.html", "text": "Започна събарянето на незаконни постройки в квартал „Изток” в Кюстендил, предаде репортер на  Радио „Фокус” – Кюстендил . Постройките са разположени между железопътната линия София – Кюстендил – Гюешево и улица „Николичевски път”. Става въпрос за едноетажни постройки, част от които са изградени с подръчни материали.  \r\nПреди събарянето беше дадена възможност на обитателите на постройките да изнесат от тях имуществото си. За някои беше осигурен и превоз. Няма напрежение сред жителите в квартала. Дейностите по събарянето продължават. Става въпрос за 10 – 15 постройки. На място продължава засиленото присъствие на служители от „Жандармерия”, Районно управление на МВР – Кюстендил и „Общинска охрана”. \r\nВенцеслав ИЛЧЕВ", "date": "2018.09.27", "title": "Кюстендил: Започна събарянето на незаконни постройки в квартал „Изток”"}
{"url": "http://www.focus-news.net/news/2018/09/27/2571795/zoran-zaev-v-krushevo-e-sazdadena-parvata-republika-na-balkanite-i-vtorata-v-evropa-sega-shte-dokarame-evropa-v-krushevo.html", "text": "„Дойде време да докараме Европа в Крушево, в Македония“, заяви премиерът Зоран Заев на митинг от кампанията „Излез За европейска Македония“ в Крушево, пише  електронното издание на вестник „Денешен“ . \r\nЗаев посочи, че референдумът на 30 септември ще покаже ясно в коя посока трябва да се движи Македония. \r\n„На 30 септември взимаме историческо решение. Нашият народ и по-рано е взимал исторически решения. Тук, в Крушево, на Илинден е създадена първата република на Балканите и втората в Европа. Крушево донесе и девиза да се обединим в нашата различност. Хайде да покажем на Европа, че Македония е Европа“, заяви премиерът. \r\n„Нашата генерация има честта да напише модерната история и за нея да учат нашите деца и внуци“, посочи той. \r\n„Разбира се, нашият народ трябва да постигне това, което желае най-много – да бъдем членка на НАТО и Европейския съюз. Не ни е лесно, защото ще трябва да поставим географски определител на името, но получаваме вековно признание на нашия народ и език. Това отваря портите, за да имаме по-достоен живот и да го живеем тук. Убеден съм, че онова, което постигнахме с Договора с Гърция е окончателно постигане на онова, което са искали нашите предци. С него получаваме наше парче земя, което е признато от целия свят и никой повече няма да ни унижава с БЮРМ и подобни“, подчерта Заев. \r\nТой посочи още, че за Северна Македония няма план „Б“ и призова ако има такъв, някой да каже какъв е. \r\nПревод и редакция:", "date": "2018.09.27", "title": "Зоран Заев: В Крушево е създадена първата република на Балканите и втората в Европа, сега ще докараме Европа в Крушево"}
{"url": "http://www.focus-news.net/news/2018/09/27/2571820/veliko-tarnovo-kmetat-na-svishtov-gencho-genchev-obyavi-28-septemvri-za-neucheben-den-za-vsichki-uchenitsi-ot-obshtinata-zaradi-praznika-na-grada.html", "text": "Кметът на Община Свищов Генчо Генчев обяви 28 септември за неучебен ден за всички ученици заради празника на града. Кметът издаде заповед преди минути, съобщават от пресцентъра на  Общината . Поводът е традиционния празник на града „Свищовски лозници“, който започва на 28 септември. Заповедта касае учениците от всички училища на територията на община Свищов.", "date": "2018.09.27", "title": "Велико Търново: Кметът на Свищов Генчо Генчев обяви 28 септември за неучебен ден за всички ученици от общината заради празника на града"}
{"url": "http://www.focus-news.net/news/2018/09/27/2571812/ministar-petya-avramova-otkri-v-bansko-rabotna-sreshta-za-operiraneto-na-tol-sistemite-pri-polzvaneto-na-patnata-mrezha.html", "text": "Министърът на регионалното развитие и благоустройството Петя Аврамова откри в Банско работна среща за оперирането на тол системите при ползването на пътната мрежа, предаде репортер на  Радио „Фокус” - Пирин . На срещата присъстват пътни експерти от Словения, Гърция, Словакия, Унгария и Белгия ще представят опита си при управлението на тол системите. В него участват председателят на Управителния съвет на Агенция „Пътна инфраструктура“ инж. Светослав Глосов, инж. Веселин Давидов – член на УС на АПИ, експерти от Световната банка, Европейската комисия и АПИ. Семинарът е организиран от Агенция „Пътна инфраструктура“ (АПИ) и Световната банка.  \r\nЛора КАЛЧЕВА", "date": "2018.09.27", "title": "Министър Петя Аврамова откри в Банско работна среща за оперирането на тол системите при ползването на пътната мрежа"}
{"url": "http://www.focus-news.net/news/2018/09/27/2571822/blagoevgrad-vazstanoveno-e-dvizhenieto-po-glaven-pat-e-79-v-rayona-na-selo-gradeshnitsa.html", "text": "Движението в района на село Градешница на главен път Е-79 вече се осъществява нормално. Това съобщи за  Радио „Фокус“ - Пирин  дежурният служител в Областно пътно управление - Благоевград. Автомобилите от станалата катастрофа са изтеглени от пътното платно. \r\nЗаради верижна катастрофа в участъка, станала малко след 09.30 часа, движението се осъществяваше временно в една пътна лента и се регулираше от служители на „Пътна полиция“. \r\nНатали СТЕФАНОВА", "date": "2018.09.27", "title": "Благоевград: Възстановено е движението по главен път Е-79 в района на село Градешница"}
{"url": "http://www.focus-news.net/news/2018/09/27/2571807/mustafa-karadaya-dps-s-aritmetichnoto-mnozinstvo-na-gerb-darzhavata-varvi-po-inertsiya-zashtoto-nyama-yasna-programa-za-razvitie.html", "text": "С аритметичното мнозинство на ГЕРБ държавата върви по инерция, защото няма ясна програма за развитие.Това каза пред журналисти председателят ДПС Мустафа Карадайъ след среща с председателя на ПГ на ГЕРБ Цветан Цветанов в парламента, предаде репортер на  Агенция „Фокус“ .    \r\nКарадайъ коментира, че в момента ситуацията в страната не е добра. „Инфлацията е факт, виждаме и ще усетим и по джоба си увеличението и на природния газ, и ред процеси, които произтичат от там. Но за чисто политическата конфигурация бих могъл да кажа само едно – оценката ми е такава, че преди година и половина ГЕРБ се отказа да има ясна програма за развитие на страната, зад която да има мнозинство в Народното събрание“, каза още той и посочи, че ГЕРБ е предпочела да има едно аритметично мнозинство. „Виждаме, че с това аритметично мнозинство година и половина държавата върви по инерция, независимо от някои добри неща, които се случват частично, защото няма ясна програма за развитие на държавата. Ако ми кажете за кой приоритет на страната каква цел имаме и в какви срокове и какви действия правим, ще се съглася да ги обсъждаме“, коментира Карадайъ. \r\nЦветилена СИМЕОНОВА", "date": "2018.09.27", "title": "Мустафа Карадайъ, ДПС: С аритметичното мнозинство на ГЕРБ държавата върви по инерция, защото няма ясна програма за развитие"}
{"url": "http://www.focus-news.net/news/2018/09/27/2571824/kaloyan-pargov-bsp-sofiya-vapreki-mnogomilionnite-investitsii-na-stolichna-obshtina-v-sferata-na-obrazovanieto-statistikata-na-evrostat-pokazva-che-ne-sme-postignali-rezultati.html", "text": "Самата статистика на Евростат показва, че въпреки многомилионните си инвестиции, ние не сме постигнали желаните резултати в сферата на образованието, което показва, че някъде бъркаме. Това каза пред журналисти общинският съветник и председател на БСП-София Калоян Паргов по време на 61-ото заседание на Столичния общински съвет (СОС), предаде репортер на  Агенция „Фокус“ . Според него философията на общината не се е променила през последните 20 години. „Основният измерител за това дали сме си свършили работата е дали се е променило качеството на живота на столичани\", обясни той.  По думите му гражданите на София стават все по-критични и недоволни от ситуацията в града. Той каза, че имаме нужда да развиваме останалите 2/3 на града, не само централната част. „Имаме квартали колкото градове по многолюдност, имаме нужда от ударни инвестиции в пътната инфраструктура, градинките и санирането на блокове. София е на последно място по саниране на блокове в Европа“, изтъкна още Паргов. Според него Столична община и общинските съветници явно не са си свършили работата.  \r\nНа журналистически въпрос дали общинските съветници на БСП са доволни от отчета на бюджета на Столична община, той отговори, че няма как да подкрепи касовото изпълнение на годишния бюджет за 2017 г., защото още когато се е планувал самия бюджет, БСП е имала своята критика към него.  \r\nДаяна ДЮЛГЕРОВА", "date": "2018.09.27", "title": "Калоян Паргов, БСП-София: Въпреки многомилионните инвестиции на Столична община в сферата на образованието, статистиката на Евростат показва, че не сме постигнали резултати"}
{"url": "http://www.focus-news.net/news/2018/09/27/2571823/ria-novosti-vatikana-oproverga-zayavlenie-ot-mvnr-na-ukrayna-che-podkrepya-avtokefaliyata-na-upts-kp.html", "text": "Посолството на Светия престол в Украйна опроверга заявлението от Министерството на външните работи на Украйна, че Ватикана „уважава“ решението на Киев за създаване на автокефална църква, предава  РИА Новости . \r\n„Апостолската нунциатура в Украйна още веднъж потвърждава позицията, многократно изказвана от Светия престол, за когото въпросът за създаване на единна Украинска православна поместна църква се явява вътрешен въпрос на Православната църква, по който Светият престол не е давал и няма намерение да прави каквато и да е оценка“, се казва в съобщение, публикувано на уебсайта на нунциатурата. \r\nОт Киев по-рано съобщиха, че министърът на външните работи Павел Климкин се е срещнал със секретаря по междудържавни отношения на Ватикана архиепископ Пол Ричард Галахър. След срещата от МВнР заявиха, че Светия престол „уважава решението на украинския народ относно създаването на единна поместна църква“. \r\nРИА Новости отбелязва, че в Украйна действат каноничната Украинска православна църква (УПЦ МП), която е самоуправляваща се църква в състава на Московския патриархат, както и непризнатите от православния свят църковни структури – „Киевски патриархат“ (УПЦ КП) и „Украинска автокефална православна църква“ (УАПЦ). \r\nПетро Порошенко, посочва руската агенция, се опитва да получи признание за неканоничните религиозни структури и създаване на тяхната основа на единна поместна автокефална църква, извън рамките на УПЦ МП. Автокефалията е статут на поместна църква, предполагащ нейната административна независимост от другите църкви. \r\nВселенският патриарх Вартоломей „в рамките на подготовката за предоставяне на автокефалия на православната църква в Украйна“ назначи за екзарси в Киев Памфилийския архиепископ Даниил от САЩ и Едмънтънския епископ Иларион от Канада, отбелязва още РИА. \r\nРПЦ осъди това и изрази протеста си пред Констанипол, като подчерта, че назначението на екзарси в Украйна е грубо нарушение на църковните канони. Синодът на Руската православна църква реши да прекрати възпоминанието на константинополския патриарх в своите богослужения. Фактически това означава разрив на дипломатическите отношения, обяснява руската агенция. От РПЦ също призоваха предстоятелите на другите поместни църкви да започнат всеправославно обсъждане на създалата се ситуация. \r\nСвещеният синод на РПЦ, задграничният Архиерейски синод на РПЦ и Свещеният синод на УПЦ МП преустановиха службите с йерарси от Константинополския патриархат. \r\nПревод и редакция:", "date": "2018.09.27", "title": "РИА Новости: Ватикана опроверга заявление от МВнР на Украйна, че подкрепя автокефалията на УПЦ КП"}
{"url": "http://www.focus-news.net/news/2018/09/27/2571818/pazardzhik-oranzheriya-za-proizvodstvo-i-obrabotka-na-marihuana-e-otkrita-v-selo-sinitovo-izzeti-sa-23-rasteniya.html", "text": "Домашна оранжерия за производство и обработка на марихуана е открита от служители на сектор „Криминална полиция“ при РУ - Пазарджик. Това съобщиха за  Радио „Фокус“ - Пазарджик  от ОДМВР - Пазарджик. Вчера екипи на сектора извършили проверка на къща, намираща се в пазарджишкото село Синитово. Неин собственик и обитател е 53-годишен мъж. В двора криминалистите открили добре прикрита оранжерия, в която били засадени общо 23 растения. При направените полеви наркотестове се установило, че става въпрос за марихуана с височина между 2 и 3 метра. Общата маса на откритите растения е над 101 килограма. Освен това в помещение към къщата са намерени в процес на сушене близо 1.8 килограма листна маса и съцветия. Цялата дрога е иззета, а стопанинът и задържан в ареста. По случая е образувано полицейско производство под наблюдението на прокуратурата.", "date": "2018.09.27", "title": "Пазарджик: Оранжерия за производство и обработка на марихуана е открита в село Синитово, иззети са 23 растения"}
{"url": "http://www.focus-news.net/news/2018/09/27/2571825/montana-74-godishen-velosipedist-e-blasnat-ot-lek-avtomobil-na-bul-al-stamboliyski.html", "text": "74-годишен велосипедист е блъснат от лек автомобил на бул. „Ал. Стамболийски“. Това съобщиха от  ОДМВР - Монтана . Инцидентът е станал на 26 септември 2018 г. около 10.53 часа в ОДМВР - Монтана е получен сигнал за реализирано пътнотранспортно произшествие на кръстовището на бул. „Ал. Стамболийски“ срещу №21 в гр. Монтана. Водачът М.Й. (на 70 г.) при управление на лек автомобил „Шкода Фабия\" се движи с несъобразена скорост в посока от бул. „Трети март\" към бул. „Христо Ботев\", при което застига и блъска движещия се в същата посока 74-годишен велосипедист от областния град. В резултат на настъпилото ПТП велосипедистът е настанен в МБАЛ Монтана с даннни за средна телесна повреда - комоцио, без опасност за живота. На М.Й. е извършена проверка за употреба на алкохол, която е отрицателна. По случая е образувано досъдебно производство.", "date": "2018.09.27", "title": "Монтана: 74-годишен велосипедист е блъснат от лек автомобил на бул. „Ал. Стамболийски“"}
{"url": "http://www.focus-news.net/news/2018/09/27/2571816/gerb-i-dps-vlyazoha-v-politicheski-spor-v-kuloarite-na-parlamenta.html", "text": "ГЕРБ и ДПС влязоха в политически спор в кулоарите на парламента, предаде репортер на  Агенция „Фокус“ . След срещата си във връзка с номинациите са конституционен съдия председателя на ПГ на ГЕРБ Цветан Цветанов и председателя на ПГ на ДПС Мустафа Карадайъ дадоха изявление за медиите, по време на което изместиха темата за политическата ситуация в държавата. \r\nЦветанов обясни, че има стабилност, тъй като в момента се наблюдава икономически растеж от 4%, че се наблюдава най-ниската безработица и че през 2019 г. ще се увеличат и бюджетните заплати с 10%. \r\nОт своя страна Карадайъ коментира, че ГЕРБ се е отказала да има ясна програма за развитие на страната, зад която да има мнозинство в Народното събрание. „ГЕРБ допусна популизма и национализма във властта. И в някои техни действия виждаме, че те го приемат дори като своя кауза“, каза още той. \r\nНа свой ред Цветанов отговори, че изказването на Карадайъ показва, че действително разговорите, които водят управляващи и опозиция, са трудни. „Но са задължителни, за да може в диалог да търсим консенсус по дадени теми, които трябва да гласуваме в пленарна зала и които са от национално значение. Уважавам всяко едно различно мнение, но затова пък в политиката не всички са еднакви, затова всеки си има своята управленска програма. Ние казваме, че управленската програма, която е приета през август 2017 г., се изпълнява и самият факт, че имаме икономически растеж и по-голям БВП, чрез който ще успеем да формираме бюджета си за 2019 г., показва, че се движим в правилната посока. Но, разбира се, чуваме и различното мнение, и там, където е нужно, правим корекции, които са в интерес на обществото и на държавата. Така че благодаря на Мустафа за различното мнение. Тук стана малко като политически дебат“, коментира Цветанов. \r\nСлед това Мустафа Карадайъ поиска да влезе в ролята на медиите и да зададе въпрос. Той попита Цветан Цветанов каква е заетостта в страната в последните 1-2 години в абсолютни стойности и параметри и какво е движението на младежката безработица, „Това са важни теми, важни параметри. И още един въпрос, на който обръщам внимание на управляващите, е какви са изобщо инвестициите в страната в този период, в това число и чуждите инвестиции“, каза още лидерът на ДПС. \r\nЦветан Цветанов отговори, че безработицата е с най-ниски нива през последните 12-15 години. „И благодаря все пак за въпроса. Мисля, че можем да говорим и да спорим много, но това ще отнеме известно време. Но благодаря, защото все пак е важно да се чуват различните мнения“, коментира председателят на ПГ на ГЕРБ. \r\nЦветилена СИМЕОНОВА", "date": "2018.09.27", "title": "ГЕРБ и ДПС влязоха в политически спор в кулоарите на парламента"}
{"url": "http://www.focus-news.net/news/2018/09/27/2571819/rumen-petkov-abv-nyama-nishto-po-estestveno-ot-tova-balgariya-da-tarsi-moshtno-prisastvie-v-realizatsiyata-na-seriozni-proekti-v-livan.html", "text": "Няма нищо по-естествено от това България да търси мощно присъствие в реализацията на сериозни проекти в Ливан. Това каза председателят на АБВ Румен Петков по време на пресконференция във връзка с посещението си в Ливан, предаде репортер на  Агенция „Фокус“  „Ливан в момента планира инвестиционна програма в порядъка на над 10 млрд. долара и България трябва да направи всичко възможно по най-активния начин да участва в реализацията на тази инвестиционна програма“, каза още Петков. По думите му волята на АБВ е да върне България в арабските страни и да съумее да завоюва това, което е инвестирано десетилетия наред. Петков заяви, че по време на посещението си в Ливан, от АБВ са успели да договорят покана за българските висши учебни заведения да презентират своите програми за обучение в Бейрут. „Трябва да кажа, че на всички срещи, които проведохме звучеше силен респект към българската образователна система и към това, което ние сме дали на Ливан като подготвени кадри, участващи в момента в управлението на различни звена“, заяви Петков. Той отчете, че АБВ са уговорили посещение на министър-председателя на Ливан в България на Ливано-български икономически форум, който може да бъде много сериозен тласък за връщането на България в икономиката на Ливан“, заяви още председателят на АБВ и отчете, че страната ни е участвала в изграждането на инфраструктура, електропреносна мрежа, детски учебни и здравни заведения, както и в подготовката на кадри в земеделието.  \r\nДеница КИТАНОВА", "date": "2018.09.27", "title": "Румен Петков, АБВ: Няма нищо по-естествено от това България да търси мощно присъствие в реализацията на сериозни проекти в Ливан"}
{"url": "http://www.focus-news.net/news/2018/09/27/2571827/plovdiv-nad-500-ashureta-shte-badat-razdadeni-na-ploshtad-rimski-stadion-ot-turskata-obshtnost-v-grada.html", "text": "Над 500 ашурета ще бъдат раздадени на площад „Римски стадион\" в Пловдив днес по обед. Това съобщиха за  Радио „Фокус“ - Пловдив  от Фондация „Заедно“. Турската общност в Пловдив отново черпи с „гозбата на мира”. Събитието, което се превърна в традиция, се провежда в свещения за мюсюлманите месец Мухаррем, но събира представители на различни народности и религии, в подкрепа на етническата толерантност и мирно съжителство в града под тепетата. \r\nИ тази година в деня на ашурето, всеки ще може да види как се приготвя “гозбата на мира” по оригинална рецепта от времето на Ной и да опита абсолютно безплатно. Благотворителният ден се организира от Ахмед Пехливан – председател на Мюсюлманското Настоятелство, Сдружение „Йешилай“ България и член на Консултативния съвет към Фондация “Заедно”. \r\nПосланията на “Денят Ашуре” са за мир, солидарност, разбирателство, състрадание, толерантност и хуманизъм в целия свят. Очаква се ашуре да опитат заедно днес представители на местната и държавна власт, на различните вероизповедания, институции и медии. Събитието, което ще е от 12.30 ч. пред Джумая джамия, се осъществява и с подкрепата на Генералния консул на Турция в града Хюсейин Ергани, който лично раздава от вкусния десерт на всички гости.", "date": "2018.09.27", "title": "Пловдив: Над 500 ашурета ще бъдат раздадени на площад „Римски стадион\" от турската общност в града"}
{"url": "http://www.focus-news.net/news/2018/09/27/2571828/sport-hubchev-povika-ivelin-popov-za-macha-s-kipar.html", "text": "Полузащитникът на Спартак Москва Ивелин Попов получи покана за българския национален отбор за предстоящите мачове от Лигата на нациите, съобщи пресслужбата на руския клуб. Националите посрещат на 13 октомври в София Кипър, а на 16 октомври ще гостуват в Осло на Норвегия. България има шест точки от първите два мача в турнира и е на първо място. В същото време юношеският национален отбор на България до 17 години ще играе две контролни срещи с връстниците си от Молдова в началото на октомври. Родените през 2002-а лъвчета ще посрещнат отбора от бившата съветска република на 3 октомври от 16:00 часа на базата на БфС в Бояна. Втората проверка е насрочена на същото място, но от 11:00 часа на 5 октомври. Тези два мача ще бъдат и генерална репетиция за селекционера Марчо Дафчев и неговата селекция преди европейските квалификации. Тимът на България е в група със Словения, Австрия и Малта, като напред във втория кръг продължават първите два отбора. Срещите ще се играят на 24 октомври от 15:00 със Словения, на 27-и от 11:00 с Австрия и на 30-и от 14:30 с Малта. Домакин на турнира е словенският град Кран.", "date": "2018.09.27", "title": "Спорт: Хубчев повика Ивелин Попов за мача с Кипър"}
{"url": "http://www.focus-news.net/news/2018/09/27/2571817/plovdiv-chetirima-dushi-sa-zadarzhani-pri-spetsializirana-operatsiya-sreshtu-narkorazprostranenieto.html", "text": "Четирима души са задържани при специализирана операция срещу наркоразпространението, съобщиха от  ОДМВР . Акцията е проведена във вторник от служители на Първо РУ. При процесуални и следствени действия от жилището на 27-годишен мъж били иззети пакет с марихуана, електронна везна и гриндер. На ул. „Димитър Талев“ с топче амфетамин били засечени двама 22-годишни криминално проявени младежи, а на ул. „Пере Тошев“ от пликче с подобно съдържание опитал да се освободи 26-годишен водач на лек автомобил „БМВ“.  При подобна акция същия ден в квартал „Столипиново“ колегите им от Шесто РУ хванали с две разфасовки хероин 40-годишен жител на областния град, с криминални регистрации и осъждан. Служителите на реда в Сопот пък установили, че 23-годишен съхранява в дома си бяло прахообразно вещество, реагирало при полевия тест на амфетамин. Спрямо извършителите са взети 24-часови мерки за неотклонение. Образувани са полицейски производства под наблюдение на прокуратурата.", "date": "2018.09.27", "title": "Пловдив: Четирима души са задържани при специализирана операция срещу наркоразпространението"}
{"url": "http://www.focus-news.net/news/2018/09/27/2571821/plamena-zayachka-abv-v-makedoniya-se-utvarzhdava-antibalgarskata-pozitsiya.html", "text": "В Македония се утвърждава антибългарската позиция. Това каза председателят на АБВ – Младежи Пламена Заячка по време на пресконференция, предаде репортер на  Агенция „Фокус“  „През последната година сме свидетели на последователни опити за утвърждаване от страна на официалните власти в Македония на македонска идентичност за сметка на българската история и културно наследство. Този процес се засили особено след подписването на договора между Атина и Скопие“, каза Заячка. По думите ѝ в Македония се утвърждава вече антибългарска позиция. Според Заячка тя е последователна и дори  членовете на Мултидисциплинарната комисия заявяват, че общата ни история се състои в рамките на Османската империя. „В тази връзка от АБВ настояваме държавата да защити институционално нашите интереси. Искаме на първо място Комисията по външна политика на НС да извика министъра на външните работи да извика и събере членовете от българска страна на Мултидисциплинарната комисия и да настоява пред тях да бъде формулирана ясна рамка на поведение и да се регулират правилата на отчетност на тази комисия. Към момента Комисията се отчита веднъж годишно към министъра на външните работи. Искаме тази отчетност да има публичен характер. Второ, да се дефинира понятието обща история, като се подчертае, че периода до 20-те години на 20 век, няма как да бъде тълкуван по друг начин в македонската история, освен като част от общата ни история. До тогава населението в тези земи е с българско самосъзнание. Това го доказват редица документи. На предстоящото заседание на Комисията и на българска и македонска страна на 4 и 5 октомври да се разгледа и постави въпроса за Илинденско-Преображенското въстание и неговия характер“, заяви още Заячка. Тя поясни, че АБВ настоява и да се спрат опитите за фалшификация на българското литературно наследство. „АБВ настояхме пред министъра, пред премиера Борисов, пред Мултидисциплинарната комисия и нейния председател да се реагира своевременно и не да чакаме да мине реферндума, после приемането в НАТО и ЕС. Като не заемаме ясна позиция сега, на какво основание ще я вземем после, като сме се съгласили?“, коментира още председателят на АБВ – Младежи. \r\nДеница КИТАНОВА", "date": "2018.09.27", "title": "Пламена Заячка, АБВ: В Македония се утвърждава антибългарската позиция"}
{"url": "http://www.focus-news.net/news/2018/09/27/2571830/ministar-petya-avramova-inspektira-stroitelstvoto-na-uchastaka-blagoevgrad-krupnik-ot-avtomagistrala-struma.html", "text": "Министърът на регионалното развитие и благоустройството Петя Аврамова заедно с председателя на Управителния съвет на Агенция „Пътна инфраструктура“ инж. Светослав Глосов инспектира днес напредъка в изграждането на лот 3.1 Благоевград – Крупник от АМ „Струма“. Това съобщиха от пресцентъра на  Министерство на регионалното развитие и благоустройството . \r\nСтроителите изпълняват строително-монтажните дейности според предвидения график. Все още е спряна работата край Благоевград заради откритото древно селище край с. Покровник. Работата по трасето може да продължи след като експертите в сферата се произнесат. \r\nОчаква се протокол от Специализирания експертен съвет към Министерството на културата. Ще бъде направено това, което решат специалистите. Предложението, което е направено досега и от археолозите, е на база оценка на разкопките два от артефактите да бъдат изместени в страни от трасето с идея находките да бъдат социализирани.  \r\nВ дългия 12,6 км участък се изграждат два големи пътни възела – Благоевград юг и при Симитли, както и над 20 инженерни съоръжения, включително големи мостове над реките Струма, Логодашка и Суха. По него е предвидено да бъдат изградени „Интелигентни транспортни системи“ със станции за засичане и управление на трафика, видео наблюдение и метеорологични станции. \r\nМагистралната отсечка се финансирана със средства от Оперативна програма „Транспорт и транспортна инфраструктура“ 2014-2020 г. Строителството ѝ се изпълнява от ДЗЗД „АМ СТРУМА 3.1“. Стойността на сключения с него договор е близо 140 млн. лв. без ДДС. Почти 1,7 млн. лв. е стойността на строителния надзор, за който е сключен договор с ДЗЗД „СН АМ Струма Лот 3.1“.", "date": "2018.09.27", "title": "Министър Петя Аврамова инспектира строителството на участъка Благоевград – Крупник от автомагистрала „Струма“"}
{"url": "http://www.focus-news.net/news/2018/09/27/2571831/sliven-pozhar-e-goryal-vav-fabrika-v-industrialnata-chast-na-nova-zagora-nyama-postradali.html", "text": "Пожар е горял във фабрика в индустриалната част на Нова Загора, съобщиха от  ОДМВР - Сливен . На 25 септември около 22.45 часа е възникнал пожар в предприятие в индустриалната част на град Нова Загора. Съобщението е получено в 22.51 часа, произшествието е ликвидирано в 03.00 часа на 26 септември от три пожарни автомобила и 10 служители на РСПБЗН - Нова Загора. Пострадали няма. Спасена е готовата продукция и котелно помещение. Нанесени са материални щети по покривната конструкция, част от машините и техниката за производство. Най-вероятната причина за пожара е късо съединение в една от машините.", "date": "2018.09.27", "title": "Сливен: Пожар е горял във фабрика в индустриалната част на Нова Загора, няма пострадали"}
{"url": "http://www.focus-news.net/news/2018/09/27/2571829/stara-zagora-posegatelstvo-nad-bankomat-e-izvarsheno-v-kv-zheleznik.html", "text": "Към 3.08 часа тази сутрин в ОДМВР е получен сигнал за посегателство над банкомат, разположен в сграда в кв. Железник в областния град. Това съобщиха от пресцентъра на  МВР . При инцидента няма пострадали. Нарушена е целостта на устройството. Предприети са необходимите процесуално-следствени действия, огледът на място продължава и в момента. Образувано е досъдебно производство.", "date": "2018.09.27", "title": "Стара Загора: Посегателство над банкомат е извършено в кв. \"Железник\""}
{"url": "http://www.focus-news.net/news/2018/09/27/2571834/milka-hristova-sos-investitsionnata-programa-na-stolichna-obshtina-se-harakterizira-s-neusvoeni-sredstva-no-tova-ne-e-opisano-v-analiza.html", "text": "Аз имам сериозно възражение за начина, по който се планира и отчита инвестиционната програма. Ако приходната част е до голяма степен регламентирана и там данъчните приходи се събират и гражданите си изпълняват задълженията към държавата и съответно към общините, то инвестиционната програма е израз на административния капацитет и управленското умение да изразходваш, това което си събрал, и това което си планирал. Това каза заместник-председателят на Столичния общински съвет и съветник от БСП-София Милка Христова по време на заседание на СОС, предаде репортер на  Агенция „Фокус“ . \"При 435 млн. лв ние имаме над 235 млн. неусвоени средства, усвоили сме 57%. От оперативната  програма сме усвоили само 44%\", обясни Христова. Тя каза, че анализът на инвестиционната програма в доклада за 2017 г. от общо 30 страници заема, страница и половина. „В него няма дори опит за анализ: защо е на лице този резултат, кои инвестиционни проекти не са изпълнени, какви са причините за това“, каза тя. По думите ѝ, ако не се изведат причините за нереализация на инвестиционните проекти, грешките ще се допуснат и при следващо планиране. „Ясно е, че това се дължи на обективни причини, но те също не са посочени в доклада. Надуваме фанфари и правим рекламна кампания, показваме богат материал, но тогава когато го отчитаме работата се заключва в една страница и половина“, изтъкна тя. Христова каза, че при отчитане на доклада не се цитират реални цифри и това е в ущърб на гражданите, защото всички искаме да се разхождаме по асфалтирани улици. \r\nДаяна ДЮЛГЕРОВА", "date": "2018.09.27", "title": "Милка Христова, СОС: Инвестиционната програма на Столична община се характеризира с неусвоени средства, но това не е описано в анализа"}
{"url": "http://www.focus-news.net/news/2018/09/27/2571837/yordanka-fandakova-intsidentat-sas-strelbata-po-tramvay-na-ul-han-kubrat-e-seriozna-huliganska-proyava-no-ne-smyatam-che-podobni-sluchai-se-uvelichavat.html", "text": "Инцидентът със стрелба по трамвай на ул. „Хан Кубрат“ е сериозна хулиганска проява, защото могат да доведат и да наранявана на някого. Не бих казала, че подобни прояви се увеличават като брой, но периодично се случват подобни неща. Това каза пред журналисти кметът на София Йорданка Фандъкова по време на 61-ото заседание на Столичния общински съвет (СОС), предаде репортер на  Агенция „Фокус“ . „Ние сме застраховали превозните средства и проблемът не е там. Очевидно извършителите не си дават сметка, че могат да наранят човек и в случая и едно дете“, каза тя. Фандъкова посочи, че се надява полицията и съответните органи да успеят да намерят извършителите и те да си понесат последствията. \r\nДаяна ДЮЛГЕРОВА", "date": "2018.09.27", "title": "Йорданка Фандъкова: Инцидентът със стрелбата по трамвай на ул. „Хан Кубрат“ е сериозна хулиганска проява, но не смятам, че подобни случаи се увеличават"}
{"url": "http://www.focus-news.net/news/2018/09/27/2571835/stara-zagora-obshtinskiyat-savet-ne-izbra-nositel-na-zvanieto-pocheten-grazhdanin-na-stara-zagora-tazi-godina.html", "text": "Общинските съветници на Стара Загора не избраха тази година носител  на званието „Почетен гражданин“, което се връчва по повод Празника на града – 5 октомври. Това съобщиха от пресцентъра на  Община Стара Загора . Причината бе недостатъчна подкрепа за нито един от двамата номинирани. 5-членна комисия от общински съветници, с председател Димо Димитров, проведе процедурата по гласуване на предложените от инициативни комитети старозагорци  - Иван Аяров, председател на НЧ „Св. Климент Охридски – 1858“, и Иван Иванов, спортист.  \r\nС 38 гласа „за“, Общинският съвет наложи временна забрана, с максимален срок 3 години, за ограждане на поземлените имоти в територията на квартал/парк „Бедечка“, при граници: юг – ул. „Христина Морфова“, север – алеята към предприятие „Труд“, запад – ул. „Иван Вазов“, изток – ул. „Хан Тервел“, по плана на град Стара Загора. Решението има за цел да ограничи изграждането на огради и унищожаването на растителност и паркова инфраструктура.  \r\nПо време на обсъждането на точката, изказване направи и представител на собственици на имоти в района, които не подкрепят предложенията на администрацията.  \r\nСъветниците подкрепиха и предложението за предварително съгласие и разрешение за изработване на проект за ПУП – изменение на План за регулация и изменение на План за застрояване за територията на парк/квартал „Бедечка“, по плана на Стара Загора, представляваща част от кадастрален район 513 по КККР на града, обхващащ квартали от №801 до №831. Общинският съвет гласува коефициент, плътност на застрояване, 30% и коефициент на озеленяване 50%. „Още, когато се обсъждаше промяната на Общия устройствен план на града, бе изразена подкрепа да бъде запазена максимално количество зелена територия“, подчерта кметът на града Живко Тодоров. Той бе категоричен, че спекулации по казуса „Бедечка“ не бива да се правят, както и опит за политизиране на темата. „Назад във времето е допуснато застрояване, но този Общински съвет показа, че може да се работи конкретно за решаване на проблема там и взе решение – където има зелени площи в момента, те да бъдат запазени. На юг от ул. „Августа Траяна“ на практика зелена територия няма, там не се унищожава растителност, както и не натоварваме Общината с бъдещи разходи. В северната част е решено да бъде запазено зеленото пространство, като собствениците на имоти е редно да бъдат обезщетени“, уточни старозагорският  градоначалник.   \r\nНад 70 точки включи общо дневният ред на старозагорските  общински съветници за септември. На второ четене бе приет проектът на Наредба за допълнение на Наредбата за наградите и отличията на Община Стара Загора. В основния текст на нормативния акт са добавени уточнения по критериите за номинации за присъждане на наградата „Стара Загора“ в направленията „Наука и образование“ и „Култура и изкуство“, както и създаване на ново отличие „Млад учител“.  \r\nПодкрепа бе дадена за изработване на ПУП, касаещ територията на Индустриална зона „Загоре“. Председателят на ОбС Таньо Брайков съобщи, че в набирателната  сметка на Зоната вече е преведена държавната финансова част в размер на 3.5 млн. лева.  \r\nМестният парламент  промени статута на сградата на Първо основно училище „Георги Бакалов“, която няма да се ползва за образователни цели занапред, тъй като в близост има пет училища - СУ „Иван Вазов“, НУ „Д. Благоев“, Девето ОУ, ОУ „Самара“, СУ „Васил Левски“. Учебният процес на I ОУ е пребазиран, а имотът ще бъде ползван за обществени цели, стана ясно по време на заседанието.  \r\nОбщинският съвет в Стара Загора направи промени в инвестиционната програма и вътрешни компенсирани промени по бюджета на Община Стара Загора за 2018 година. Те са свързани с пренасочване на свободни средства към обновяване и реконструкция на обекти, които се нуждаят от финансиране. Чрез това преразпределение ще започне изработване на идеен проект за нов облик на Летния театър, поставяне на бариера на паркинга на парк „Артилерийски“, поставяне на кабина за общинска охрана в парк „Митрополит Методий Кусев“, ще бъдат закупени технически пособия за Дирекция „Гражданско състояние“ на Община Стара Загора, във връзка с обработването на личните данни и осигуряването на защитата им, както и ще бъдат покрити допълнителни разходи по ремонта на ДГ №1 „Звънче“ и СУ „Железник“. Средства се насочват още и към изпълнение на проект „Най-доброто за децата“.Съветниците отпуснаха и допълнителни субсидии на общински лечебни заведения.  \r\nПо време на септемврийското заседание на ОбС  бе гласувано и освобождаване на контрольора на  „Тролейбусни и автобусни превози“ ЕООД по негово желание. Избран бе и нов – Живко Кръстев, икономист.", "date": "2018.09.27", "title": "Стара Загора: Общинският съвет не избра носител на званието „Почетен гражданин на Стара Загора“ тази година"}
{"url": "http://www.focus-news.net/news/2018/09/27/2571836/inzh-veselin-davidov-api-tol-taksuvaneto-shte-pozvoli-mnogo-poveche-sredstva-da-se-investirat-v-patna-infrastruktura.html", "text": "Преминаването към електронна винетка от 1 януари 2019 г. и на  тол таксуване за превозни средства над 3.5 тона за изминато разстояние  от 16 август догодина е  нов финансов модел, който ще позволи да се генерират много повече средства за развитието на пътната инфраструктура. Това заяви инж. Веселин Давидов, член на Управителния съвет на Агенция „Пътна инфраструктура“, пред медиите на работна среща в Банско, организирана от Световната банка, съобщиха от пресцентъра на  АПИ . Дискусията е част от експертната и техническа помощ, която финансовата институция  предоставя на пътната агенция за успешното изпълнение на проекта „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)“, както и за внедряването на тол таксуването в България. Консултантите от банката подпомогнат администрацията при определяне на обхвата за таксуване с тол на пътната мрежа и размера на тарифите, както и структурирането на бъдещето Национално тол управление, което ще оперира системата от 1 януари 2019 г. \r\nПредстои след окончателното изработване на вариантите за тарифиране и обхвата на тол системата от Световната банка, проектите да бъдат разгледани и обсъдени с превозвачите и представени пред обществеността.  \r\nИнж. Давидов подчерта, че с въвеждането на тол системата се очаква значително повишаване на приходите от пътни такси, които ще са предимно от тежкотоварния транспорт. Той подчерта, че тол системата ще бъде фокусирана върху високо класната мрежа – магистрали, скоростни пътища, транзитните трасета и обхвата  постепенно ще се разширява като в системата ще се включат пътищата в добро състояние. Инж. Давидов заяви, че средствата, които поетапно ще се генерират от тол системата  ще позволи  много по-голям финансов ресурс да се инвестира в развитието  на републиканската пътна мрежа. За разлика от винетните такси средствата от тол системата  ще могат да се използват и за ново строителство, каза още той. Калкулацията на тарифите както и начина, по който ще функционира технологично системата, ще съответства на европейското законодателство, нормативните и технически изисквания, категоричен е инж. Давидов.", "date": "2018.09.27", "title": "Инж. Веселин Давидов, АПИ: Тол таксуването ще позволи много повече средства да се инвестират в пътна инфраструктура"}
{"url": "http://www.focus-news.net/news/2018/09/27/2571832/d-r-tatyana-angelova-bsbspa-60-ot-kolichestvoto-na-mineralnite-vodi-se-namirat-v-yugozapadniya-region-na-balgariya.html", "text": "60% от количеството на минералните води се намират в югозападния региона на България. Това каза председателят на Контролния съвет на БСБСПА и председател на Асоциацията по физикална медицина и рехабилитация д-р Татяна Ангелова по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „България има огромно богатство от разнообразие на водите. Другото, което е важно е, че югозападния регион е с най-много минерални води – 60% от всички в страната. Тук са предимно слабо-минерализирани води. Тук могат да се правят активни лечения на хора с белодробни и други проблеми“, обясни тя.  \r\n„Причината да изберем региона на Гоце Делчев и Гърмен за Петия конгрес на съюза е: изключително интересен, екзотичен и не добре познат регион на българския пазар като балнеолечебна дестинация. Характерно за този регион е, че в горното течение на р. Места - в условията на високата планина, се намира най-известния ски курорт в страната и на Балканите - Банско. В близост до него, в разложкото поле, са разположени курортната местност Катарино с модерен СПА център и с. Баня, набиращ слава с минералната си вода и появилите се в последните години модерни балнео комплекси“, допълни тя. „Слизайки на юг, движейки се през китното дефиле, се озоваваме в региона на домакините на Петия конгрес на БСБСПА: общините Гоце Делчев и Гърмен, където именно благодарение на реката, се усеща влиянието на Беломорието. Сред тази прекрасна природа, заобиколен от планините Пирин и Родопи е разположен известният от дълбока древност - балнеолечебен курорт Огняново. Неслучайно в околностите се намират археологически находки от римско време, недвусмислено доказващи изграждането на инфраструктура, свързана с използването на минералните води за възстановяване на здравето“, каза още д-р. Ангелова. Тя заяви още, че трябва да умеем да рекламираме добре туристическия продукт. \r\nЦветелин ДИМИТРОВ", "date": "2018.09.27", "title": "Д-р Татяна Ангелова, БСБСПА: 60% от количеството на минералните води се намират в югозападния регион на България"}
{"url": "http://www.focus-news.net/news/2018/09/27/2571838/ministar-petya-avramova-novata-sistema-za-elektronnata-vinetka-i-tol-taksuvane-tryabva-da-raboti-tochno-i-bezotkazno-ne-tryabva-da-zhalim-usiliya.html", "text": "Новата система за въвеждане на електронната винетка за леките автомобили и тол таксуване за тежкотоварни трябва да работи точно и безотказно, като не трябва да жалим усилия. Това каза в Банско по време на откриване на работна среща за оперирането на тол системите при ползването на пътната мрежа министърът на регионалното развитие и благоустройството Петя Аврамова, предаде репортер на  Радио „Фокус” - Пирин . Проектът за въвеждане на електронната винетка за леките автомобили и тол таксуване за тежкотоварни беше в началото саботирана, но след много работа и усилия на екипа на МРРБ и АПИ, от началото на годината договорът е факт. За мен в важно да обсъдим в този по-широк формат напредъка по различните дейности”, каза още Авромова. По думите ѝ работата в партньорство е от основно значение за успешен край на всяко начало. „Пред нас стои голямо предизвикателство, защото ще се въведе напълно нова модерна система за таксуване по пътищата, което е свързана с използване на нова технология. Трябва да разясним новостите на крайните потребители, за да не изпитват те затруднение при въвеждане на тази система. Предизвикателството е сериозно, защото към тол системата има големи очаквания. Очакването е по отношение на приходите и това как ще се разходват те. Знаете, че се очаква да се генерира голям финансов ресурс, който да се влага в устойчиво подобрение на пътната инфраструктура в България, както за нови пътища по републиканската пътна мрежа, така и за рехабилитация и ремонт”, каза Аврамова. По думите ѝ това ще помогне за реализацията на най-важния приоритет - подобряване на пътната безопасност. „Не на последно място системата ще осигури достатъчно ресурс, за да се подмени изцяло подхода в пътната поддръжка - от „работа на парче” и „кърпене до цялостна рехабилитация на компроментирани участъци. Всичко това показва, че не можем да правим грешки и трябва да подхождаме все така отговорно към реализация на посочените приоритети. До момента имаме напредък по отношение на нормативната база. Промените в Закона по пътищата, които бяха прието от Народното събрание, бяха безкрайно необходими като норматива уредба, която да стъпи за следващите действия. Ще продължим с ускорени темпове по следващите ключови етапи. Ще допълним цялата законово-нормативна база, която да регламентира това въвеждане и да бъде в съответствие с всички регламенти и изисквания на ЕС”, каза Аврамова. По думите ѝ ще бъде създадено национално тол управление към АПИ, което ще се занимава всекидневно с оперативната дейност. В него ще работят 921 души и те ще имат две основни роли. Част от тях ще се занимават с оперативните високотехнологични дейност, а около 680 с контролните функции на терен по пътищата. Важна стъпка е определяне на таксите и обхват на пътищата. „Моето изискване като министър е да намерим оптимален начин тарифирането да бъде изчислено така, че да бъде разходооправдано и социално приемливо за потребителите и тежкотоварния трафик в страната. Да позволим максимално България да се възползва от географското положение, в което се намира и да реализира приходи от транзитен трафик. Тарифирането и обхвата на пътищата трябва да бъде съобразено с всички регулации и директиви на ЕС. От 1 януари 2019 ще бъде въведена електронната винетка за леките автомобили и по този начин да предоставим удобен вариант за закупуване на електронните винетки без лепене на стикери по стъклата на автомобилите,  като цените ще бъдат на същите цени”, каза Аварамова. Тя каза още, че ще има и винетка уикенд и тя ще бъде въведена за хората, които рядко използват пътна мрежа. До 16 август трябва да бъде стартирано тол тарифирането за товарните автомобили над 3,5 тона. Регулярно и навременно ще предлагаме публично информацията на обществото и всички заинтересовани страни. На обществено обсъждане ще бъде подложени всички нововъведения, за да се постигне максимално съгласие на всички страни. Новостите навреме да бъдат предвидени в дейността на съответните фирми. Апелирам за пълна мобилизация към всички, които са ангажирани в процеса и да подхождат с голяма отговорност към задачите си. Системата трябва да работи точно и безотказно и не трябва да жалим усилия. Максимално съгласие на всички заинтересовани страни”, каза още Аврамова.  \r\nЛора КАЛЧЕВА", "date": "2018.09.27", "title": "Министър Петя Аврамова: Новата система за електронната винетка и тол таксуване трябва да работи точно и безотказно, не трябва да жалим усилия"}
{"url": "http://www.focus-news.net/news/2018/09/27/2571833/ombudsmanat-maya-manolova-vav-varna-kevr-e-osnovniyat-generator-na-inflatsiyata.html", "text": "Решенията на КЕВР за повишаване на цените на основните енергоносители са основен генератор на инфлация в България и в момента сме свидетели на започването точно на такъв процес Това каза омбудсманът Мая Манолова днес при участието си в кръглата маса „Дискриминационни практики спрямо възрастните хора в България“, която се проведе в Юнашкия салон във Варна, съобщиха от пресофиса на  омбудсмана . В приветственото си слово към възрастните хора Манолова обърна внимание, че в последните дни се наблюдава процес, при който цените на енергоносителите се повишават сериозно, което повлича след себе си увеличение както на природния газ, парното, топлата вода, така и на цените на основни стоки, услуги и хранителни продукти, което допринася за инфлацията.  \r\n„Още през месец август и септември, увеличението на пенсиите, което беше направено от 1 юли т.г. с ръста на инфлацията от 3,7 процента, вече е приключено. Издръжката на живот в резултат на повишаването на всички тези цени, според експерти, ще се повиши със 7 лева и ще достигне близо 600 лева – 597 лева. Тогава резонният въпрос е как се живее със средна пенсия от 374 лева и как живеят 1/3 от българските пенсионери, а именно близо 700 000 души, които получават пенсии в размер до 200 лева“, попита омбудсманът. \r\nТя допълни, че всеки ден се среща в приемната си с пенсионери, чието негодувание непрекъснато се увеличава. \r\nПо думите ѝ в бюджетната процедура предстои увеличение и на други цени и изброи данъците за по-старите автомобили, на някои от жилищата, гражданската отговорност, горивата, въвеждане на 20-процентна евро такса върху дрехите втора употреба и пр.  \r\n„Това неминуемо ще повиши и линията на бедност от средния доход, която през следващата година ще достигне 348 лева, като сравнението и със средната пенсия, и с минималната пенсия наистина водят до изключително тъжни и тревожни изводи“, посочи Манолова. \r\nОмбудсманът цитира изследване на синдикатите от последния месец, според което около 2 милиона българи живеят с доход под линията на бедност, като огромната част от тях са пенсионери. Тя изрази притеснението си от факта, че започващата бюджетна процедура от 1 юли 2019 година, при която пенсиите ще се повишат с 5,7 процента, а таванът им ще стигне до 40% от средният доход за страната, са решения, които няма да доведат до съществена промяна в живота на възрастните хора. \r\n„Пенсиите са изключително актуална тема през последните дни. Вчера тя беше повод за дискусия и в Народното събрание, няма как да не изкажа своето притеснение от колебливото отношение, което се демонстрира от основни институции, по отношение на записаното в закона, че таванът на пенсиите от 1 януари 2019 година трябва да падне“, каза още Манолова.  \r\nОбщественият защитник подчерта, че искането на хората, които са се пенсионирали до 2019 година е абсолютно справедливо - да имат същите условия и същите права като тези, които ще се пенсионират през 2019 г.  \r\n„Днешната кръгла маса е за дискриминационните практики в отношенията към възрастните хора, безспорно това отношение към тавана на пенсиите е дискриминация. Смятам също така, че е дискриминация преизчисляването на пенсиите, което се случи през 2000 година, в резултат на което стотици хиляди български пенсионери живеят вече 18 години с редуцирани пенсии. Това е още по-драстична дискриминация, която за съжаление не беше поправена от нито едно от правителствата, които са управлявали през последните 18 години“, отбеляза още омбудсманът. \r\nСпоред нея решението е размерът на минималните пенсии да стигне линията на бедност, която следващата година ще бъде 348 лева.  \r\n„Минималната работна заплата е стойност, която много честно е резултат освен на обективни показатели, но и на различна конюнктура - икономическа, социална, политическа, обществени настроения, докато линията на бедност се определя от обективни критерии. И наистина е трудно обяснимо, как хора могат да просъществуват с доходи, които са под линията на бедност“, аргументира позицията си Манолова. \r\nОмбудсманът посочи още, че е обещала на председателя на парламентарната комисия по труда, социалната и демографската политика, че в предстоящите седмици ще бъде домакин на една кръгла маса, която освен коментара за тавана на пенсиите, да постави на масата и проблема с размерите на пенсиите на възрастните хора. \r\nПо-късно Манолова посети и Междупоколенческия център във Варна, където поздрави възрастните жени, които всекидневно посещават и ползват услугите на центъра, предлагащ над 38 занимания.", "date": "2018.09.27", "title": "Омбудсманът Мая Манолова във Варна: КЕВР е основният генератор на инфлацията"}
{"url": "http://www.focus-news.net/news/2018/09/27/2571839/pregled-na-mezhdunarodnite-novini-do-18-chasa-agentsiya-fokus.html", "text": "Според турския лидер новите глобални предизвикателства изискват Анкара и Берлин да оставят настрана различията си и да се съсредоточат върху общите интереси, предава  електронното издание на вестник Yeni Safak , като цитира статия на държавния глава за германския Frankfurter Allgemeine Zeitung в навечерието на визитата му в Германия. \r\n“Драматичните развития в света принуждават и Турция, и Германия да не отлагат отварянето на нова страница в двустранните отношения, да загърбят различията си и да се съсредоточат върху своите общи интереси,” пише Реджеп Таийп Ердоган. \r\nИ двете държави се изправят пред еднакви заплахи като тероризъм, неестествени бежански потоци и търговски войни.  “Да се концентрираме върху общите ни интереси, общите предизвикателства и заплахи, пред които се изправяме. Да уважаваме различните си мнения, но да държим отворени всички канали за диалог, да продължим обмена и да демонстрираме максимум отзивчивост, за да се опитаме да разберем темите, които са чувствителни за нас,” пише Ердоган. \r\nВ четвъртък турският президент пристига в Германия на тридневна държавна визита, която вече привлича  общественото внимание. Целта й е подобряване на политическите и икономическите връзки между двете страни. Той ще има среща с колегата си Франк-Валтер Щайнмайер и ще разговаря с канцлера Ангела Меркел.   \r\nВ статията си за немския всекидневник държавният глава на Турция се обръща отново към германските власти за по-голяма солидарност с борбата на държавата му срещу незаконните и терористични групировки.  „Очакваме Германия да разшири и увеличи подкрепата си за Турция в битката й с терористични групировки като ФЕТО, ПКК и РНОП-Ф, които заплашват и вътрешната сигурност на Германия“, отбелязва Ердоган. \r\nТой предупреждава и за пропагандата, която развиват активистите им в Германия: „Членовете на ПКК и ФЕТО и техните организации използват различни инструменти, включително манипулации и фалшиви новини, за да саботират двустранните отношения“.   \r\nНежеланието на Германия да предприеме сериозни мерки срещу подобни групировки е източник на напрежение между двете страни в изминалите две години, но напоследък се предприемат стъпки за подобряване на връзките.  \r\nС делегацията на президента пътуват ключови фигури като министрите на икономиката, финансите, търговията и индустрията.   \r\nГермания е дом за повече от 3 милиона турски мигранти и основен икономически и търговски партньор на Турция. В 2017 година двустранния търговски обмен достигна 37.6 млрд евро ($43.6 млрд). \r\n*** Косовският президент Хашим Тачи заяви, че САЩ подкрепят „лека корекция“ на границата между Косово със Сърбия, съобщава  базираното в Прищина албанско електронно издание Gazeta Express .  \r\nТой е обявил това по време на срещите си с висши американски представители в Ню Йорк. Потвърдено е, че подкрепата на САЩ предвижда в окончателното споразумение между Косово и Сърбия да се включи и обсъждане на изменение на границатa. “САЩ ясно и официално потвърдиха, че поддържат идеята като част от окончателното споразумение между Косово и Сърбия да се включи и предложението за демаркация на границата или лека корекция на границата, което означава взаимно признаване,” е уверил Тачи, отбелязвайки, че така веднъж завинаги ще се затворят вратите за разногласията и омразата между двете страни.    \r\n*** Президентът на Хърватия Колинда Грабар-Китарович заяви в рамките на изказването си на 73-ото Общо събрание на ООН, че Загреб „твърдо подкрепя по-нататъшното разширение на Европейския съюз към земите“ от Западните Балкани, пише  електронното издание на белградския ежедневник Danas . \r\nГрабар-Китарович предупреди за възможните последици за региона, ако в преговорите между Белград и Прищина се отвори кутията на Пандора \"на потенциални нови териториални претенции\". \r\nХърватският президент заяви, че Загреб подкрепя категорично по-нататъшното разширяване на ЕС в региона на Западните Балкани, но отбеляза, че е \"изключително важно да бъдат отстранени съществуващите проблеми, свързани с наследството на войната и в същото време да се върви към регионално сътрудничество и добросъседски отношения\". \r\n\"В този контекст ние продължаваме да сме съсредоточени върху правата на малцинствата, изчезналите лица, отговорността за военните престъпления, жертвите на войната и над преследването на военни престъпления на национално ниво\", заяви тя. \r\nГрабар-Китарович, както предава агенция Хина, предупреди, че \"по-добрите и взаимно изгодни добросъседски отношения до голяма степен зависят от думите, които идват от другата страна на границата.\" \r\nСпоред нейната оценка,  „възпламенителната и ревизионистка риторика, продиктувана от политическите нужди на страната“, понякога се произнася „само за миг“, но „поправянето на развалените отношения отнема много, много по-дълго“. \r\nВ коментар за диалога между Белград и Прищина, президентът на Хърватия отбеляза, че трябва да изключително внимание и предпазливост, „когато се работи за предложения с огромни последици за региона, преди всичко относно идеята за териториални промени или размени“. \r\n„В противен случай, ние може да отворим кутията на Пандора, от която ще излязат нови териториални претенции, които могат да причинят сериозна нестабилност и заплаха за сигурността“, предупреди Грабар-Китарович. \r\n„Надяваме се, че референдумът в неделя ще бъде ключов стимул за успешното продължаване на евроатлантическата интеграция на страната (Македония), заяви още тя. \r\n***  Активист от руската група Pussy Riot заяви в сряда, че е „убеден“, че е отровен от кремълските служби, защото се е ровил в убийството на трима руски репортери в Африка, пише  германската редакция на електронното издание The Local . \r\nВ интервю, дадено от болница в Берлин, Пьотър Верзилов, който има канадско и руско гражданство, заяви пред вестник Bild, че е много вероятно да е отровен от руското военно разузнаване (ГРУ) и той е убеден, че именно  това се е случило. \r\n„Отравянето беше толкова професионално, че не мога да си помисля, че е някой друг“, уверен е 30-годишният активист от Pussy Riot. \r\nПървоначално той е приет в клиника в Моксва по-рано този месец със симптоми, като загуба на зрението и дезориентация. По-късно той отлита в Германия и е приет в берлинската болница Charite. Медиците там казват, че Верзилов може да е отровен с някакъв токсин, който уврежда нервната система. \r\nИзданието отбелязва, че част от групировката Pussy Riot, включително въпросният отровен, бяха осъдени на 15 дни лишаване от свобода за това, че нахлуха на терена по време на финала на Световното първенство по футбол през юли, за да „насочат вниманието към полицейското насилие в Русия“. \r\nАктивистите свързват предполагаемия опит за отравяне с опит за разследване на убийството на трима руски журналисти в Централно африканската република (ЦАР) през юли – теория, която повтори пред Bild. \r\nНемското издание твърди, че отровеният активист е бил близък с един от репортерите и единственото, което го е спряло да се присъедини към екипа, заминал за ЦАР, е било задържането му заради действията му на финала на Мондиала. \r\n„Исках и продължавам да искам да разследвам това, което се случи с тримата журналисти“, заяви активистът от Pussy Riot. \r\n„Това може да е причината, поради която тайните служби са искали да ме отровят. Смятам, че е по-вероятен мотив от демонстрацията на Световното първенство“. \r\nВерзилов е изразил надежда, че ще бъде изписан от берлинската болница „възможно най-скоро“ и е заявил, че иска да се върне в Русия. \r\n**-* Унгария ще отговори огледално, ако Украйна изгони един от консулите й, заяви външният министър на страната Петер Сиярто, но все пак изрази надежда, че двете страни могат да избегнат такъв сценарий. Той отбеляза, че ще се види със своя украински колега Павел Климкин във вторник, за да обсъди това, което нарече „новия моментум зад анти-унгарската агитация в Украйна“, пише  електронното издание Hungary Today . \r\nПо-рано през седмицата Климкин заяви, че не изключва изгонването на унгарския консул в Берехове от страната, след като кадри, заснети със скрита камера, показващи как украински граждани дават клетви като граждани на Унгария в консулството, бяха качени в Youtube. Сиярто реагира на случая като обяви, че „украинското ръководство се опитва да сплаши унгарското малцинство в Закарпатието“. \r\nУкрайна се готви за президентски и парламентарни избори и рейтингът на настоящия президент е „доста скромен“, посочи първият дипломат на Унгария. „Именно затова някои сили се обърнаха към добре известната омраза към Унгария, с което се надяват да увеличат шансовете си“, настоя той. \r\nПо думите на Сиярто, кампанията е „приела различни форми“. Тайните служби на Украйна са започнали да следят определени членове на унгарското малцинство и в момента даже има уебсайт, който призовава за действия срещу гражданите с двойно унгарско-украинско гражданство. Тормоза над унгарските дипломати става все по-често явление и има много случаи, в които хора, свързани с фондации, занимаващи се с проекти за развитие, финансирани от унгарското правителство, са „привиквани за разпити“, добави Сиярто. \r\nВ събота украинската агенция УНИАН съобщи, че украински националистически уебсайт е започнал да публикува имената и адресите на закарпатските унгарци с двойно гражданство. Сиярто заяви, че миналата седмица Украйна „отиде по-далеч от всякога, когато наруши всички съществуващи писани и неписани правила на международното право и дипломацията“, като осъществи разузнавателна операция в унгарско консулство в Украйна, визирайки записа със скрита камера от церемонията по даването на клетва. \r\nДвойното гражданство е обичайно в Европейския съюз, подчерта той, като добави, че ако Киев иска да се приближи до Съюза, „не може да поставя под въпрос тази институция“. Интересите на Унгария диктуват поддържането на добри отношения с Украйна и тя е доказала това със своите действия, посочи още Сиярто и отбеляза, че Унгария редовно приема деца от Украйна в летни лагери, дарявала е хлорин на Закарпатието и е обещала да дари инсулин на украинските болници, които имат недостиг от това лекарство. \r\nОтношенията между двете страни се влошиха драматично с приемането на новия Закон за образованието в Украйна през 2017 година, коментира Hungary Today. Той цели да „модернизира образованието“ чрез реформи, които бяха приложени през септември т.г. В параграф 7 от акта се казва, че официалният език в образованието е украинският и използването на езиците на малцинствата се позволява само през първите четири години на началното обучение. \r\nЗаконът предизвика сериозни международни критики, като Русия, Унгария, Румъния, Полша, България, Гърция и Молдова реагираха остро на това, което бе възприето от тях като атака срещу правата на малцинствата в Украйна. След разследване, Венецианската комисия обеща да забави влизането в сила на промените до 2023 година, се отбелязва в материала. \r\n***  Международният валутен фонд (МВФ) е поставил на Украйна четири условия, за да й предостави нови кредити, съобщава украинското издание „Економическая правда“, като се позовава на свои източници, предава  РИА Новости . \r\nСега Киев отново трябва да вдигне цената на газта с 23%, да проведе антикорупционна реформа, да приеме балансиран бюджет и да реорганизира Държавната фискална служба. \r\nОтбелязва се, че заради неспособността да изпълни изискванията за текущата програма, Киев е принуден да се договаря с фонда за stand-by кредит на стойност пет-шест милиарда долара за срок от 12-15 месеца. \r\nПри това „Икономическа правда“ посочва, че МВФ вече няма доверие на Украйна и затова, вероятно, ще поискат от Киев първо да изпълни поетите ангажименти. Помощта за Киев от МВФ \r\nЧетиригодишната помощна програма на МВФ предвижда предоставянето на кредит от 17,5 милиарда долара за Украйна. През март 2015 година е изплатен първият транш от пет милиарда долара, а през август същата година и втория – 1,7 милиарда. През септември 2016 година фонда преведе трети транш от един милиард долара, а същата сума Киев получи и през 2017 година. Украинските власти разчитаха да получат пети до края на 2017 година, но той и досега не е преведен. \r\nПри това външният дълг на Украйна нарасна за 2016 и 2017 години съответно с 18,9 и 10,9 процента, а за общо пет години, от началото на 2013 година до началото на 2018 година, отношението на държавния дълг към брутния вътрешен продукт се е увеличило почти двойно – от 36,6 до 71,8 процента. \r\nВ рамките на сътрудничеството с МВФ, цените на газта в Украйна бяха увеличени многократно, в резултат от което нарасна и стойността на жилищно-комуналните услуги. Цената на хиляда кубически метра газ за населението през 2013 година е 725 гривни, а през 2016 година вече е 6879 гривни (от 28 до 266 долара), или 9,5 пъти. \r\n*** САЩ подкрепят решението на Вселенския патриарх Вартоломей да предостави автокефалия на Украинската църква, пише електронното издание на гръцкия вестник  Kathimerini . \r\nГоворителят на Държавния департамент Хедър Науърт заяви, че САЩ подкрепят свободата на групите \"да управляват религията си според вярванията си и да практикуват вярата си свободно, без намеса от страна на правителството\". \r\n\"Съединените щати зачитат способността на православните религиозни водачи и последователи на Украйна да преследват автокефалията според своите вярвания. Ние уважаваме Вселенския патриарх като глас на религиозна толерантност и диалог между религиите \", добави тя. \r\nНауърт отново потвърди \"непоколебимата подкрепа\" на страната си за Украйна и нейната териториална цялост \"в лицето на руската агресия в Източна Украйна и руската окупация на Крим. \r\n*** Пентагонът смята, че действията на Русия и Сирия са превърнали Идлиб в гнездо на терористи, предава  TACC . \r\nС такова изявление, направено в сряда от заместник-министъра на отбраната на САЩ по въпросите на международната сигурност Робърт Карем по време на изслушването на американската стратегия в Сирия в комисията по въоръжените сили на Камарата на представителите на Конгреса \r\n\"Без съмнение, Идлиб стана гнездо на множество терористични организации За съжаление, това е резултат от действията на  Русия и [президента Башар Асад] за засилване на контрола в определени части на Сирия.\" - каза Карем. \r\nСпоред версията му Москва и Дамаск използват зоните за де-ескалация и споразумения с местното население за \"очистване на териториите\" и \"използват Идлиб като сметище\" за най-ужасните терористи в Сирия. \"Те [Русия и Асад] позволиха свободното прехвърляне на най-лошите терористи в Идлиб\", смята заместник-министърът. \r\nКарем също така твърди, че Москва \"стартира дезинформационна кампания за дискредитиране на САЩ\" и \"наводни медиите с информация, която хвърля, за да създаде съмнения и объркване\" за ситуацията около Сирия. Той смята, че подобни действия на Москва, са насочени към \"прикриване на ролята на Асад в убийствата и жестокостта\" в неговата страна.", "date": "2018.09.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/27/2571809/yeni-safak-erdogan-nastoyava-za-nov-start-v-tursko-germanskite-otnosheniya.html", "text": "Според турския лидер новите глобални предизвикателства изискват Анкара и Берлин да оставят настрана различията си и да се съсредоточат върху общите интереси, предава  електронното издание на вестник Yeni Safak , като цитира статия на държавния глава за германския Frankfurter Allgemeine Zeitung в навечерието на визитата му в Германия. \r\n“Драматичните развития в света принуждават и Турция, и Германия да не отлагат отварянето на нова страница в двустранните отношения, да загърбят различията си и да се съсредоточат върху своите общи интереси,” пише Реджеп Таийп Ердоган. \r\nИ двете държави се изправят пред еднакви заплахи като тероризъм, неестествени бежански потоци и търговски войни.  “Да се концентрираме върху общите ни интереси, общите предизвикателства и заплахи, пред които се изправяме. Да уважаваме различните си мнения, но да държим отворени всички канали за диалог, да продължим обмена и да демонстрираме максимум отзивчивост, за да се опитаме да разберем темите, които са чувствителни за нас,” пише Ердоган. \r\nВ четвъртък турският президент пристига в Германия на тридневна държавна визита, която вече привлича  общественото внимание. Целта й е подобряване на политическите и икономическите връзки между двете страни. Той ще има среща с колегата си Франк-Валтер Щайнмайер и ще разговаря с канцлера Ангела Меркел.   \r\nВ статията си за немския всекидневник държавният глава на Турция се обръща отново към германските власти за по-голяма солидарност с борбата на държавата му срещу незаконните и терористични групировки.  „Очакваме Германия да разшири и увеличи подкрепата си за Турция в битката й с терористични групировки като ФЕТО, ПКК и РНОП-Ф, които заплашват и вътрешната сигурност на Германия“, отбелязва Ердоган. \r\nТой предупреждава и за пропагандата, която развиват активистите им в Германия: „Членовете на ПКК и ФЕТО и техните организации използват различни инструменти, включително манипулации и фалшиви новини, за да саботират двустранните отношения“.   \r\nНежеланието на Германия да предприеме сериозни мерки срещу подобни групировки е източник на напрежение между двете страни в изминалите две години, но напоследък се предприемат стъпки за подобряване на връзките.  \r\nС делегацията на президента пътуват ключови фигури като министрите на икономиката, финансите, търговията и индустрията.   \r\nГермания е дом за повече от 3 милиона турски мигранти и основен икономически и търговски партньор на Турция. В 2017 година двустранния търговски обмен достигна 37.6 млрд евро ($43.6 млрд).", "date": "2018.09.27", "title": "Yeni Safak: Ердоган настоява за нов старт в турско-германските отношения"}
{"url": "http://www.focus-news.net/news/2018/09/27/2571842/liderat-na-bsp-korneliya-ninova-predstavi-viziya-za-balgariya-pred-poslanitsi-ot-es.html", "text": "Председателят на НС на БСП Корнелия Нинова проведе работна среща с посланиците на страните-членки на ЕС, акредитирани в България. Това съобщиха от пресцентъра на  БСП . \r\nКорнелия Нинова представи проекта на \"Визия за България\". Тя акцентира върху основните национални приоритети, залегнали във Визията  – демографска криза, образование и наука, здравеопазване, развитие на икономиката, национална сигурност и борба с корупцията. \r\nКорнелия Нинова запозна посланиците с позициите и действията на БСП, като най-голяма опозиционна сила, с оглед на актуалната политическа ситуация в страната и в Европа.  \r\nОбсъдени бяха актуални теми и въпроси от националния, европейския и международен дневен ред, сред които предизвикателствата пред които е изправен ЕС, мигрантската криза, развитие на енергетиката, приоритети във външната политика на България, свободата на словото и защита на човешките права. \r\nОт страна на БСП в срещата участваха още зам.- председателите на БСП Деница Златева и Кирил Добрев, зам.–председателите на ПГ на \"БСП за България\" Крум Зарков и Георги Свиленски, както и секретарят на ПГ Кристиан Вигенин.", "date": "2018.09.27", "title": "Лидерът на БСП Корнелия Нинова представи \"Визия за България\" пред посланици от ЕС"}
{"url": "http://www.focus-news.net/news/2018/09/27/2571840/veliko-tarnovo-75-godishna-zhena-e-stanala-zhertva-na-telefonna-izmama-sas-sumata-ot-blizo-49-000-lv.html", "text": "75-годишна жена е станала жертва на телефонна измама със сумата от близо 49 000 лв. Телефонната измама се разследва от служители на полицейското управление в града, съобщават от  Областна дирекция на МВР – Велико Търново . Вчера в управлението съдействие е потърсила 75-годишна жена от Хасково, която обяснила, че е станала жертва на телефонна измама. Извършителите действали по познатата вече схема „съдействие на полицията за задържане на телефонни измамници“ и успели да отмъкнат от възрастната жена 48 900 лв.  Според указанията им потърпевшата теглила на три пъти различни суми, които оставяла на различни места в старата столица. По случая е започнато досъдебно производство.", "date": "2018.09.27", "title": "Велико Търново: 75-годишна жена е станала жертва на телефонна измама със сумата от близо 49 000 лв."}
{"url": "http://www.focus-news.net/news/2018/09/27/2571843/blagoevgrad-sluzhiteli-na-patna-politsiya-shte-napravyat-demonstratsiya-na-rabotata-na-kameri-na-trinogi-na-avtomagistrala-struma-pri-km-89.html", "text": "Служители на „Пътна полиция“ ще направят демонстрация на работата на камери на триноги на автомагистрала „Струма“ при км 89 на уширението за почивка на товарни автомобили. Това съобщиха от пресцентъра на  МВР . Демонстрацията ще се състои от 16.00 часа днес на автомагистралата в посока Благоевград. На указаното място ще има патрули на „Пътна полиция“, които ще направят демонстрация на работата на т. нар. камери на триноги и ще предоставят данни за информацията, събрана от тях.", "date": "2018.09.27", "title": "Благоевград: Служители на „Пътна полиция“ ще направят демонстрация на работата на камери на триноги на автомагистрала „Струма“ при км 89"}
{"url": "http://www.focus-news.net/news/2018/09/27/2571845/kmetat-na-sofiya-yordanka-fandakova-varnahme-naredbata-za-premestvaemite-obekti-na-teritoriyata-na-stolichna-obshtina-zashtoto-prichinyavat-zatrudneniya-na-malkiya-i-sreden-biznes.html", "text": "Върнахме наредбата за преместваемите обекти, за рекламните, информационните и монументално-декоративните елементи и за рекламната дейност на територията на Столична община. Специално за частта за таксите и разположението на столовете и масите към заведенията. Това каза пред журналисти кметът на София Йорданка Фандъкова по време на 61-вото заседание на Столичния общински съвет (СОС), предаде репортер на  Агенция „Фокус“ . По думите ѝ Столичният общински съвет по този начин е премахнал едни затруднения за малкия и среден бизнес. Според нея наредбата е била предложена по време на финансовата криза, без да се дава сметка, че ситуацията в различните части на града е различна. Тя обясни, че наредбата е върната отново, за да не се налага собственици на крайни квартали да плащат много сериозни такси. „Имахме сигнали и решихме да се направи повторен анализ и обсъждане, за да не се повишават такси на тъмно“. Тя посочи, че промените са свързани само с връщане на стария текст, без да се променят цените. Според нея наредбата има нужда от преразглеждане, защото заведения например по бул. “Витоша“ са пълни с хора, получават сериозни приходи за това, използват публично-общинска собственост и в същото време едно квартално кафе с две маси, не би могло да си позволи същите такси. \r\nДаяна ДЮЛГЕРОВА", "date": "2018.09.27", "title": "Кметът на София Йорданка Фандъкова: Върнахме наредбата за преместваемите обекти на територията на Столична община, защото причиняват затруднения на малкия и среден бизнес"}
{"url": "http://www.focus-news.net/news/2018/09/27/2571849/ministar-neno-dimov-dade-start-na-zelena-olimpiada-2018.html", "text": "„Критичното мислене е по-важно от това просто да знаете верните отговори”. Така министърът на околната среда и водите Нено Димов се обърна днес към ученици от столични училища и даде начало на шестото издание на образователната екологична инициатива „Зелена олимпиада”, съобщиха от пресцентъра на  Министерството на околната среда и водите . Инициативата се организира от уеб издателство Академика БГ и се провежда с подкрепата на Оперативна програма „Околна среда”.  \r\nПо покана на министър Димов ученици от ІV до ІХ клас разказаха за екологичните дейности, които реализират с подкрепата на своите учители и изразиха мнение, че „освен граждани на България, ние се стремим да сме отговорни граждани и на най-голямото общество, на майката Земя”. \r\nЗа шеста поредна година Зелената олимпиада ще провокира детското любопитство към околната среда. Нейната цел е да насърчи знанията за опазването на природата и да изгради екологична култура сред подрастващите. Участниците могат да се регистрират в сайта от днес – 27 септември, до 21 ноември 2018 г. На 24 ноември тържествено ще бъдат връчени и големите награди. \r\nВ специално създадена онлайн платформа zelenaolimpiada.bg учениците от І до ХІІ клас ще решават тестове, свързани с опазването на природата. В национален мащаб ще бъдат излъчени трима победители, за които отново има награди, осигурени от ОПОС: за горен курс – таблет, за среден – смартфон и за начален – MP3-плеър.  \r\nНаред с онлайн състезанието, предстоят атрактивни събития в 4 български града –  Кюстендил, Хасково, Благоевград и Плевен.  \r\nЗелената олимпиада е най-мащабното образователно събитие с екологичен характер. То е без аналог в страната по обхват. Всяка година в онлайн тестовете участват между 5000 и 7000 деца от цялата страна и от български училища в чужбина.", "date": "2018.09.27", "title": "Министър Нено Димов даде старт на Зелена олимпиада 2018"}
{"url": "http://www.focus-news.net/news/2018/09/27/2571846/veliko-tarnovo-simvolichen-protest-sreshtu-napadenieto-nad-zhurnalisti-shte-se-provede-pred-sgradata-na-oblastna-direktsiya-na-mvr.html", "text": "Символичен протест срещу нападението над журналисти ще се проведе в града. Мирното шествие ще се проведе от 15.00 часа пред сградата на Областна дирекция на МВР – Велико Търново, съобщиха  организаторите . Поводът е нападението над журналист, което се случи вчера в града. В протеста, освен членове на гилдията от Велико Търново, ще се включат и техни колеги от Казанлък и Стара Загора.", "date": "2018.09.27", "title": "Велико Търново: Символичен протест срещу нападението над журналисти ще се проведе пред сградата на Областна дирекция на МВР"}
{"url": "http://www.focus-news.net/news/2018/09/27/2571847/fabritsio-dzarkone-svetovna-banka-podpomagame-mosv-v-klyuchoviya-prioritet-za-podobryavane-na-kachestvoto-na-vazduha-kato-predostavyame-nashiya-opit.html", "text": "Подпомагаме МОСВ в ключовия приоритет за подобряване на качеството на въздуха, като предоставяме нашия опит. Това каза постоянният представител на Световната банка Фабрицио Дзарконе по време на представянето на проекта на Национална програма за подобряване качеството на атмосферния въздух 2018-2024 г.,предаде репортер на  Агенция „Фокус“ . \r\n„В Световната банка сме благодарни за възможността да работим с България са опазването на ресурсите на държавата. Ключов приоритет е да помагаме на правителството на управлява и съхранява ресурсите на страната. Работим, за да подпомогнем дневния ред на Министерството на околната среда и водите и това ни даде възможност да предоставим нашия опит на световно ниво“, обясни Дзарконе. \r\nТой припомни, че през 2016 г. в доклад на банката се подчертава, че замърсяването на въздуха е отговорно за 1 от 10 смъртни случая. „Когато разходите в здравеопазването надхвърлят над 5 трилиона за замърсяването на въздуха, то трябва да се вземат мерки. Не е лесно, но е възможно. Изискват се координирани политики в различните сектори. Всичко това зависи от ангажираност на отговорните институции. Според нас най-добрият начин за подпомагане на процеса и осигуряване на обща базова линия на всички заинтересовани страни е да предоставим данни, които да позволят информирани решения“, каза още постоянният представител на Световната банка. \r\nЦветилена СИМЕОНОВА", "date": "2018.09.27", "title": "Фабрицио Дзарконе, Световна банка: Подпомагаме МОСВ в ключовия приоритет за подобряване на качеството на въздуха, като предоставяме нашия опит"}
{"url": "http://www.focus-news.net/news/2018/09/27/2571850/sofiya-vazstanoveno-e-dvizhenieto-po-pat--1-botevgrad-sofiya-pri-vitinya.html", "text": "Възстановено е движението по път I-1 Ботевград - София при Витиня. Това съобщиха от пресцентъра на  Агенция „Пътна инфраструктура“ .", "date": "2018.09.27", "title": "София: Възстановено е движението по път I-1 Ботевград - София при Витиня"}
{"url": "http://www.focus-news.net/news/2018/09/27/2571841/voenniy-obozrevately-su-30sm-i-su-34-sa-nanesli-udari-po-korabna-grupirovka-na-usloven-protivnik-v-cherno-more-yuvo-e-otrabotil-zashtita-na-obekti-v-krim-ot-udari-na-dronove.html", "text": "Авиацията на Южния военен окръг (ЮВО) на Русия, използвайки три ескадрили изтребители и бомбардировачи е унищожила в Черно море ударна корабна групировка на условен противник, а в същото време специалистите за радиоелектронна борба (РЕБ) от ЮВО са отработили отразяване на удар от безпилотни летателни апарати (БПЛА) на условния противник по военни обекти в Крим, информира  военният портал „Военний обозреватель“ . \r\nОтветно-насрещният масиран авиационен удар по условни носители на ракетни установки е отработен от екипажите на изтребители Су-30СМ и многофункционални бомбардировачи Су-34 в рамките на съвместни летателно-тактически учения с авиационните съединения и дивизии на противовъздушната отбрана (ПВО) на ЮВО. \r\nУчението е проведено в сложна радиоелектронна обстановка. Екипажи на самолети Су-24МР и радиотехнически подразделения от дивизията на ПВО са провели разузнаване в района на стрелбата. \r\nНа етапа на практическата работа по нанасяне на огневи поражения са извършени повече от 40 пуска на управляеми ракети клас „въздух-земя“, а освен това са използвани около 20 авиобомби. \r\nПо-рано  самолетите от оперативно-тактическата авиация на ЮВО са извършили прелитане от Ростовска област до летищата за временно базиране на територията на Крим за участие в съвместните летателно-тактически учения със съединенията на ПВО. \r\nВ маневрите са взели участие повече от 1000 военнослужещи и са задействани повече от 50 самолета от далечната, оперативно-тактическата и щурмовата авиация, включително самолет за далечно радиолокационно засичане и управление А-50, стратегически многорежимен свръхзвуков ракетоносец-бомбардировач Ту-22М3, както и 10 кораба от Ченоморския флот. \r\nПо същото време, информира „Военний обозреватель“, като се позовава на съобщение от пресслужбата на ЮВО, са се състояли учения по защитата на армейски обекти в Крим от удари на безпилотни летателни апарати (БПЛА). \r\n„Специалисти за РЕБ (радиоелектронната борба) от ЮВО в Крим са отработили на учения прикритие на военни обекти от бомбардировка на дронове на терористи. В хода на специализираните маневри военнослужещите са извършили марш към посочените райони на щатната техника и са изпълнили нормативите за разполагане на съвременни системи и станции за РЕБ“, се казва в съобщението. \r\nВ маневрите са задействани станции за радиоелектронно заглушаване „Житель“, „Красуха“ и „Борисоглебск“, както и мобилните системи за РЕБ „Леер“. Отработени са установяване на посоката на сигнала и анализ на източниците на радиоизлъчване към дроновете на противника, провеждащи разузнаване на цели за бомбардировка, както и произвеждане на радиосмущения. \r\n„Отработени са задачи по провеждане на въздушно разузнаване, намиране и определяне на точките за връзка на противника за последващото им огнево поразяване. Основната цел на мероприятията е била усъвършенстването на нивото на професионална подготовка на специалистите за РЕБ при изпълнението на задачи по прикриване на обекти от несанкционирано провеждане на разузнаване от безпилотни апарати на противника“, добавят от пресслужбата. \r\nУченията на специалистите от РЕБ са се провели на всички полигони в ЮВО, включително в Армения и Абхазия. В мероприятията са участвали 1500 военнослужещи и около 300 единици специална техника. \r\nПревод и редакция:", "date": "2018.09.27", "title": "„Военний обозреватель“: Су-30СМ и Су-34 са нанесли удари по корабна групировка на условен противник в Черно море, ЮВО е отработил защита на обекти в Крим от удари на дронове"}
{"url": "http://www.focus-news.net/news/2018/09/27/2571826/shumen-sadat-prie-zaklyucheniyata-ot-dopalnitelnata-sadebno-meditsinska-ekspertiza-na-strelochnika-irfan-yunuz.html", "text": "Съдът прие заключенията от допълнителната съдебно-медицинска експертиза на стрелочника Ирфан Юнуз, предаде репортер на  Радио Фокус - Шумен . Експертизата потвърждава, че изгарянията по ръцете на стрелочника са получени, защитавайки очите си от взривната вълна. Заключението на вещите лица изключва захват на горещ предмет. Те не откриха противоречие между тяхната експертиза и анамнезата на Ирфан Юнуз от преглед на 10 декември 2016 година, където е посочено, че той има изгаряния по длани, китки и чело. \r\nИвелина ИВАНОВА", "date": "2018.09.27", "title": "Шумен: Съдът прие заключенията от допълнителната съдебно-медицинска експертиза на стрелочника Ирфан Юнуз"}
{"url": "http://www.focus-news.net/news/2018/09/27/2571853/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.27", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/27/2571852/vitsepremierat-valeri-simeonov-v-sravnenie-s-50-60-te-godini-segashnoto-sastoyanie-na-atmosferniya-vazduh-e-neshto-kato-palna-sterilnost.html", "text": "В сравнение с 50-60-те години, сегашното състояние на атмосферния въздух е нещо като пълна стерилност. Това каза вицепремиерът Валери Симеонов по време на представянето на проекта на Национална програма за подобряване качеството на атмосферния въздух 2018-2024 г.,предаде репортер на  Агенция „Фокус“ . \r\n„Днес с помощта на Световната банка и с усилията на МОСВ вече имаме този документ, който е резултат от финансовата политика на правителството с цел подобряване чистотата на атмосферния въздух. Този приоритет не е издигнат само заради риска от санкции от ЕС, а е ангажимент, който сме поели към обществото. Той е свързан със здравето на децата ни и на нашите родители. Спешни мерки трябва да се вземат и началото и е тази програма“, обясни Симеонов. \r\nТой посочи, че правителството трябва да осигури подобряваща се околна среда за живот. „Подобрения сериозни има, както и сериозна промяна – това мога да кажа аз, като един от най-възрастните хора в тази зала, който съм се возил в парни локомотиви, които бълваха черни облаци. Даже на брат ми едното око пострада точно от такава искра. В сравнение с тези времена – 50-60-те години, сегашното състояние на атмосферния въздух е нещо като пълна стерилност“, обясни Симеонов. \r\nВицепремиерът обясни, че взетите мерки са насочени по две направления. „112 млн. лв. са отделени за общините за програми за опазване на чистотата на въздуха. Вторите мерки са национални и трябва да се вземат от съответните министерства. Министерството на околната среда и водите трябва да води дневния ред. Министерството на транспорта трябва да вземе мерки за изправност на автомобилите. Министерството на енергетиката трябва да ограничи вредните емисии от топлоцентралите – там ще имаме най-тежки и вероятно най-скъпи мерки. Министерството на труда и социалната политика трябва да се ангажира със социалните помощи за горива. Министерството на икономиката има задача по контролиране състоянието на горивата. Върху МВР пада отговорността за първоначалната регистрация на МПС и трябва да въвежда и контрол и на пътя“, каза още Симеонов и посочи, че ще се разчита и на Националното сдружение на общините за съвместна работа. \r\nМоят личен лозунг, който трябва да бъде и на тази конференция, е: „Обичам Европейския съюз, но мразя да плащам“. \r\nЦветилена СИМЕОНОВА", "date": "2018.09.27", "title": "Вицепремиерът Валери Симеонов: В сравнение с 50-60-те години, сегашното състояние на атмосферния въздух е нещо като пълна стерилност"}
{"url": "http://www.focus-news.net/news/2018/09/27/2571854/plovdiv-otlaga-se-otkrivaneto-na-pametnata-plocha-na-fotografa-krum-savov-v-asenovgrad.html", "text": "Отлага се откриването на паметната плоча на фотографа Крум Савов, планувано за 28 септември. Това съобщиха за  Радио „Фокус“ - Пловдив  от Общината. Откриването е инициирано от групата „Станимашка фотографчийница“ и ще се състои най- вероятно през следващата седмица. \r\nПо случай Световния ден на музиката и поезията на 1 октомври от 17.30 в Градска библиотека „Паисий Хилендарски“ ще се състоят поетичната премиера на книгата на Атанас Георгиев „Обител“ и клавирен концерт на учениците от класа по пиано на Кети Стоянова от 18.30 часа, съобщават още от община Асеновград.", "date": "2018.09.27", "title": "Пловдив: Отлага се откриването на паметната плоча на фотографа Крум Савов в Асеновград"}
{"url": "http://www.focus-news.net/news/2018/09/27/2571856/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Национална научна конференция, посветена на 170 години от рождението на Христо Ботев започна в Калофер. Конференцията е една от най-силните прояви в годината на Ботев, обявена от инициативен комитет, в който влизат изтъкнати учени и общественици. Проявите, посветени на Христо Ботев през 2018-та са под патронажа на председателя на Народното събрание Цвета Караянчева. В научната конференция в Калофер ще участват български учени, изследователи на живота и творчеството на гениалния поет и революционер и музейни специалисти. Повече за очакванията от конференцията и за работата и ще ни разкаже в предаването „Със славната 2-ра Тракийска дивизия – За честта на България“ по  Радио „Фокус” - Пловдив  директорът на Националния музей „Христо Ботев” Ася Николова. \r\nВ днешното предаване ще ви представим и две нови книги на доц.д-р Петър Ненков. Книгите са „Непокорно смелите изгарят в полет. История на 6-ти въздушен изтребителен полк и летище Карлово“ и „Калоферци във войните за национално обединение“. Днес книгите ще бъдат представени официално от автора им първо на слушателите на Радио „Фокус” - Пловдив, а в по-късен час и на карловци. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.09.27", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/09/27/2571855/kmetat-na-sofiya-yordanka-fandakova-stolichna-obshtina-ima-traen-prioritet-stroitelstvo-i-remonti-na-detski-gradini-i-uchilishta.html", "text": "Когато започвах работа в Столичния общински съвет през 2005 г., работих по бюджет съставен от предишното правителство, като заместник кмет по образование. Тогава средствата за бюджет в образованието, ремонта на училища и детски градини бяха в размер на 2 млн. лв. Това каза пред журналисти кметът на София Йорданка Фандъкова по време на 61-то заседание на Столичния общински съвет (СОС), предаде репортер на  Агенция „Фокус“ . \"Следващата година по наше предложение средствата се увеличиха 10 пъти. Оттогава имаме траен приоритет- строителство и ремонти на детски градини и училища. Над 220 млн. лв сме инвестирали през това време за тези дейности и построихме над 90 детски градини\", коментира Фандъкова. Тя изтъкна, че категорично отхвърля казаното от председателя на БСП-София Калоян Паргов, че философията на образованието на Столична община е същата, както преди 10 години.", "date": "2018.09.27", "title": "Кметът на София Йорданка Фандъкова: Столична община има траен приоритет - строителство и ремонти на детски градини и училища"}
{"url": "http://www.focus-news.net/news/2018/09/27/2571844/plovdiv-vazstanoveno-e-dvizhenieto-pri-km-127-na-avtomagistrala-trakiya-v-posoka-sofiya.html", "text": "Възстановено е движението при км 127 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2018.09.27", "title": "Пловдив: Възстановено е движението при км 127 на автомагистрала „Тракия“ в посока София"}
{"url": "http://www.focus-news.net/news/2018/09/27/2571851/inzh-svetoslav-glosov-api-prodalzhavat-remontite-po-magistralite-trakiya-i-hemus-kato-tselta-ni-e-te-da-priklyuchat-predi-zimniya-period.html", "text": "Продължават ремонтите по магистралите „Тракия” и „Хемус”, като целта ни е те да приключат преди зимния период. Това каза в Баснко председателят на Управителния съвет на Агенция „Пътна инфраструктура“ инж. Светослав Глосов, предаде репортер на  Радио „Фокус” - Пирин . „Лятото не можехме да правим ремонти, защото трафикът беше много усилен Сега е времето да ги направим и малко е притеснителен като срок”, каза още Глосов. Той подчерта, че шофьорите трябва да бъдат много внимателни и да спазват указанията и пътните знаци на „Пътна полиция”, на всички места където се извършват ремонти. Той каза още, че това вече са четири участъка на АМ „Тракия” и толкова за АМ „Хемус”. „Подменят се на места конструктивни елементи, като това са виадукти, които се нуждаеха от тези ремонти и не бяха доста дълго ремонтирани. Шофьорите могат да ползват стария път, който е дълъг много и рядко го предпочитат. Проблем е когато недобросъвестни шофьори карат в аварийната лента и се получава тапа от три ленти”, каза още Глосов. Той подчерта, че ремонтът на мостовите съоръжени ще продължи и през следващата година, като голяма част от тях са по магистралите. Тези съоръжения са обследвани и е с приоритизиран ред, по който трябва да бъдат ремонтирани, за да са подобри тяхното състояние. „До зимния сезон се надяваме да отворим цялата магистрала „Хемус”, с изключение на тунела „Витиня\", в лява страна в посока София. Този тунел има конструктивни проблеми в самата тръба. Оказа, че лявата тръба има проблеми и поне една година ще продължат ремонтите на тунела”, каза още Глосов.  \r\nЛора КАЛЧЕВА", "date": "2018.09.27", "title": "Инж. Светослав Глосов, АПИ: Продължават ремонтите по магистралите „Тракия” и „Хемус”, като целта ни е те да приключат преди зимния период"}
{"url": "http://www.focus-news.net/news/2018/09/27/2571859/dobrich-13-ata-godishna-sreshta-na-mestnite-vlasti-shte-se-provede-v-kk-albena-ot-1-do-3-oktomvri.html", "text": "От 1 до 3 октомври 2018 г. в к.к. Албена ще се проведе 13-ата Годишна среща на местните власти, организирана от Националното сдружение на общините в България (НСОРБ). Това съобщиха от пресцентъра на  Община Добрич . В рамките на форума ще бъдат дискутирани актуални проблеми и предизвикателства пред българските общини - възможностите на общините за привличане на инвеститори чрез развитие на индустриална инфраструктура; актуални аспекти в работата на общинските съвети и секретарите на общини; опазването на обществения ред в общините превенция и защита при бедствия; интегрирането на образователната и социалната система в общините; състояние на администрацията и възможностите за модерно управление на човешките ресурси в общините и др. По време на пленарната сесия на 2 октомври 2018 г. е предвидена среща със заместник-министър председателя Томислав Дончев и председателя на Държавната агенция „Електронно управление“ по приоритетни въпроси и проблеми в реализацията на електронното управление. По време на XIII-та Годишна среща на местните власти ще бъде направена демонстрация на действия за превенция и защита при бедствия със съдействието на Столична община. Ще бъде организиран и общински тенис-турнир. \r\nТрадиционно в рамките на срещата в Албена ще се проведе изложението Общинско ЕКСПО‘2018 за стоки и услуги за общините, което ежегодно осигурява пряка комуникация между общините, неправителствения сектор и бизнеса. Тази година ЕКСПО-то ще посрещне над 40 фирми и 8 общини на своите изложбени площи. Своето участие в ежегодния форум на местните власти са заявили близо 800 представители на общините, кметове, председатели на общински съвети, заместник-кметове и експерти. Гости на XIII-та Годишна среща на местните власти се очаква да бъдат членове на правителството, народни представители, експерти. Подробните програми на отделните форуми са публикувани в Интернет-страницата на НСОРБ – www.namrb.org.", "date": "2018.09.27", "title": "Добрич: 13-ата Годишна среща на местните власти ще се проведе в к.к. Албена от 1 до 3 октомври"}
{"url": "http://www.focus-news.net/news/2018/09/27/2571862/blagoevgrad-78-godishna-zhena-e-stanala-zhertva-na-telefonna-izmama-sas-sumata-ot-710-lv.html", "text": "78-годишна жена е станала жертва на телефонна измама със сумата от 710 лв. Това съобщиха от  ОДМВР - Благоевград . На 26 септември 2018 г. в 1 РУ - Благоевград е получен сигнал от 78-годишна жена от гр. Благоевград за това, че около 14:25 часа на същата дата непознато за нея лице, което се е представило за полицейски служител ѝ поискал парична сума като съдействие за залавяне на телефонни измамници. На потърпевшата е нанесена щета на приблизителна стойност около 710 лв. и около 50 евро. По случая е образувано досъдебно производство.", "date": "2018.09.27", "title": "Благоевград: 78-годишна жена е станала жертва на телефонна измама със сумата от 710 лв."}
{"url": "http://www.focus-news.net/news/2018/09/27/2571860/plovdiv-riosv-proveri-signal-za-nereglamentirano-smetishte-v-tsalapitsa.html", "text": "РИОСВ – Пловдив се самосезира за нерегламентирано изхвърляне на отпадъци в североизточната част на село Цалапица. Това съобщиха за  Радио „Фокус“ - Пловдив  от Дирекцията. Експерти от инспекцията извършиха спешна проверка по сигнал на медии за замърсяване на местността Бобевица и констатираха, че нерегламентираното замърсяване е на площ около 7 - 8 дка със смесени отпадъци (битови, строителни, едрогабаритни и др.) \r\nЕкоинспекторите дадоха предписание да се почисти нерегламентираното замърсяване. Срокът за изпълнение, даден на кмета на община „Родопи“ е две седмици. От екоинспекцията ще бъде осъществен последващ контрол във връзка с предписанието. \r\nКметът на Цалапица коментира в публикацията, че „най-близкото сметище в района е това в Първенец“. Правим уточнението, че в Първенец има площадка за третиране на строителни отпадъци, а не за депониране, което показва липса на информираност. \r\nОт РИОСВ ще дадат предписания на кметовете на населените места в Пловдивска област да изградят площадки за безвъзмездно предаване на отпадъци от граждани, както и за провеждането на реални информационни кампании за популяризирането им. \r\nРИОСВ – Пловдив напомня, че за чистотата на населените места отговарят кметовете.", "date": "2018.09.27", "title": "Пловдив: РИОСВ провери сигнал за нерегламентирано сметище в Цалапица"}
{"url": "http://www.focus-news.net/news/2018/09/27/2571863/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  днес ще чуем кмета на Община Асеновград д-р Емил Караиванов, който ще разкаже как се движат важните проекти за града и общината. Ще чуем повече за проектите за реновиране на кв. \"Запад\", за чистотата на въздуха и за водния цикъл на града и пречиствателната станция. Ще разберем още как се изпълнява Инвестиционната програма на общината, какви ремонти са извършени по публични сгради и улици, както и какви още предстоят. \r\nСветовният ден на туризма се чества ежегодно на 27 септември. По данни на Световната организация по туризъм, през последните последователни години на растеж, туризмът е с голям принос за икономическото възстановяване, създаване на работни места и възможности за общности в много части на света. Какви туристически атракции предлага Община Асеновград, ще научим от Ивайло Мирчев, експерт в ОП „Туризъм“ в Община Асеновград. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. \r\nВодещ на предаването е Мария Русева.", "date": "2018.09.27", "title": "Акценти в предаването „Асеновград – Богоизбран пред портите на Родопите“ по Радио „Фокус” - Пловдив"}
{"url": "http://www.focus-news.net/news/2018/09/27/2571857/ministar-neno-dimov-ochakvame-tazi-godina-i-varna-da-izleze-ot-spisaka-s-gradovete-koito-sa-s-previshenie-na-finite-prahovi-chastitsi.html", "text": "Очакваме тази година и Варна да излезе от списъка с градовете, които са с превишение на фините прахови частици. Това каза министърът на околната среда и водите Нено Димов по време на представянето на проекта на Национална програма за подобряване качеството на атмосферния въздух 2018-2024 г., предаде репортер на  Агенция „Фокус“ . \r\n„В нашите станции следим 10 показателя и във всички с изключение на един България е постигнала изискванията на европейското законодателство. Само с фините прахови частици имаме проблем и за това сме санкционирани. Трябва да има национална отговорност – това е отборна игра и трябва да ни подпомогнат всички министерства. Втората и по-отговорна задача е на общините. И третото, което е и най-трудно, е да се промени съзнанието и мисленето на всеки един от нас. Защото каквото и да направят държавата и общините, ако не променим мисленето си, трудно ще можем да постигнем резултати“, обясни министър Димов. \r\nТой посочи, че от 6 юни е в сила новия Закон за движение по пътищата, който регламентира връзката на полицията с пунктовете за технически преглед, които могат да извършват служебна дерегистрация. „Вече е факт и промяна на режима, по който могат да бъдат изкупувани катализатори от вторични суровини. Всеки катализатор трябва  да бъде съпровождан с документи, иначе ще се разглежда като краден. Въведена е и екотакса за МПС“, посочи Димов и обясни, че битовото отопление е следващата посока, към която са насочени усилията. \r\n„За 2016 г. имаме четири града, които излязоха от градовете, които са с превишение на фините прахови частици – Добрич, Сливен ,Пирдоп и Девня. За миналата година към тях се присъединяват и Гълъбово и Стара Загора. А по предварителни данни и Варна ще се присъедини към тези градове“, обясни Нено Димов. \r\nЦветилена СИМЕОНОВА", "date": "2018.09.27", "title": "Министър Нено Димов: Очакваме тази година и Варна да излезе от списъка с градовете, които са с превишение на фините прахови частици"}
{"url": "http://www.focus-news.net/news/2018/09/27/2571866/liderat-na-bsp-sofiya-kaloyan-pargov-postavi-5-vaprosa-na-upravlyavashtite-v-so-po-temata-obrazovanie.html", "text": "Лидерът на БСП - София Калоян Паргов постави пет въпроса на управляващите в Столична община по темата \"Образование\". Това съобщиха от пресцентъра на  БСП - София . Той очаква отговори на част от тях още на следващото заседание на Комисията по образование, култура, наука и културно многообразие, на която е заместник-председател. Калоян Паргов настоя да бъде направена и представена пред членовете на комисията справка за отпадналите от училище деца. Той очаква информация и за това какви са били проблемите с приема в детските ясли и в първа група на детските градини за тази година. \r\n\"Настоявам заместник-кметът Тодор Чобанов да информира също така за ремонтите в училищата на територията на Столична община\", каза Калоян Паргов. \"Очаквам да ни запознае с актуалното състояние на ситуацията и дали се очакват закъснения с приключването на тези ремонти. Много е важно и да информира какъв е контролът за качеството на изпълнението им. Защото вече имаме сигнали за недобросъвестно изпълнение на ремонти в определени училища. Освен това очаквам информация, свързана с предстоящото реализиране на програмата за преминаване на едносменен режим в училищата - кога се очаква да се случи и готови ли са всички училища в София\", каза още той. \r\nКалоян Паргов повдигна и темата за публикуваното преди дни изследване на \"Евростат\", което показа, че София е на последно място по удовлетвореност на гражданите от образованието и материалните условия в училище от всички европейски столици. \"Столична община отделя много средства за образование и подобни резултати са меко казано неприемливи\", коментира той. \"За мен не са неочаквани, тъй като превръщането на образованието в услуга, няма как да не доведе до подобен резултат. В крайна сметка образованието е обществено благо, което трябва да осигурява равен старт на всички деца. Затова настоявам с колегите от Комисията по образование, култура, наука и културно многообразие да разгледаме тези резултати и да обсъдим какви мерки можем да предприемем\", добави Паргов.", "date": "2018.09.27", "title": "Лидерът на БСП - София Калоян Паргов постави 5 въпроса на управляващите в СО по темата \"Образование\""}
{"url": "http://www.focus-news.net/news/2018/09/27/2571861/kmetat-na-sofiya-yordanka-fandakova-vnesohme-v-mosv-predlozhenie-za-ekologichen-stiker-koyto-vseki-avtomobil-da-poluchava-sled-preminat-pregled.html", "text": "Внесохме в Министерството на околната среда и водите (МОСВ) предложение за екологичен стикер, който всеки автомобил да получава след преминат преглед. Това каза кметът на София Йорданка Фандъкова по време на представянето на проекта на Национална програма за подобряване качеството на атмосферния въздух 2018-2024 г.,предаде репортер на  Агенция „Фокус“ . \r\n„Най-важната стъпка е всички институции на държавно и местно ниво, заедно с неправителствените организации и медиите, да работят за подобряване качеството на въздуха. Това означава подобряване качеството на живот и това трябва да бъде обща цел с ясно разписани политики. Затова приветствам усилията на МОСВ да предложи национална програма, защото това ще въведе строги правила и ред, по които да работим“, обясни Фандъкова. \r\nТя посочи, че през последните години София има подобрения по всички показатели, които измерват качеството на въздуха. „По официални данни от 2009 г. до 2016 г. София успя да приведе в норма всички показатели освен фините прахови частици. А има столици на развити държави, които все още не могат да постигнат нормите. Така че всички столици работим по общи проблеми. Но в София се набелязват тенденции на спад, въпреки това обаче имаме още сериозна работа. Подобрението не е еднократен акт, а трябват постоянни целенасочени действия“, обясни столичният кмет. \r\nФандъкова посочи като огромно признание, че в доклада си Световната банка разглежда като приоритет мерките, които София предприе още преди години. „Това означава, че работим в правилната посока. Внесохме в МОСВ предложение за екологичен стикер, който всеки автомобил да получава след преминат преглед. Той ще отразява текущото екологично състояние на колата. Така ще е възможно и ограничаването на движението на най-силно замърсяващите коли в определени часове или дни, каквото е предложението и на Световната банка“, обясни Фандъкова. Тя обясни, че по предложение на Столична община МОСВ е започнало разработка и за въвеждане на стандарти за въглищата и дървата за огрев. \r\nЦветилена СИМЕОНОВА", "date": "2018.09.27", "title": "Кметът на София Йорданка Фандъкова: Внесохме в МОСВ предложение за екологичен стикер, който всеки автомобил да получава след преминат преглед"}
{"url": "http://www.focus-news.net/news/2018/09/27/2571867/makfaks-makedoniya-federika-mogerini-sabra-liderite-na-zapadnite-balkani-v-nyu-york.html", "text": "Върховният представител на Европейския съюз по външните въпроси и политиката за сигурност Федерика Могерини събра на среща в Ню Йорк лидерите на държавите от Западните Балкани, предава македонската информационна агенция  . \r\nМая Коциянчич, говорител на Могерини, обяви в социалната мрежа „Туитър“, че европейският дипломат е събрала на неформална среща на министър-председателите на Косово и Черна гора Рамуш Харадинай и Душко Маркович, президента на Албания Илир Мета и външния министър на Сърбия – Ивица Дачич.  \r\nМеждувременно в Ню Йорк продължава 73-та годишна сесия на Общото събрание на ООН. Очаква се в рамките на днешния ден пред делегатите да говори премиерът на Сърбия Ана Бърнабич.  Тереза Герова", "date": "2018.09.27", "title": "„Макфакс“ (Македония): Федерика Могерини събра лидерите на Западните Балкани в Ню Йорк"}
{"url": "http://www.focus-news.net/news/2018/09/27/2571868/sport-sevilya-pobedi-real-madrid-s-30-i-ostavi-barselona-na-varha.html", "text": "Реал Мадрид не успя да се възползва от неочаквания провал   на Барселона и да оглави класирането. На стадион „Рамон Санчес Писхуан“ в Севиля, Реал загуби с 0:3 в среща от междинния шести кръг на Примера дивисион и остана на втората позиция. \r\nКаталунците регистрираха първа загуба за сезона при гостуването си на Леганес с 1:2, но и Реал допусна първо поражение, макар и от доста по-сериозен съперник. \r\nСевиля записа трета победа в първенството и се изкачи на четвърто място с 10 точки - три по-малко от Барселона и Реал. Трети е Атлетико с 11 точки.", "date": "2018.09.27", "title": "Спорт: Севиля победи Реал Мадрид с 3:0 и остави Барселона на върха"}
{"url": "http://www.focus-news.net/news/2018/09/27/2571864/babh-osazhda-nasilieto-sreshtu-zhurnalisti-i-pripomnya-che-sa-napraveni-masirani-proverki-v-sklad-za-hranitelni-stoki-vav-veliko-tarnovo.html", "text": "Във връзка със случая на нападнатия  репортер Димитър Върбанов от предаването „Господари на ефира” по NOVA телевизия, Българската агенция по безопасност на храните (БАБХ) осъжда насилието срещу представителите на медиите и припомня, че агенцията направи масирани проверки в склад и помещение за хранителни стоки във Велико Търново. Инспекцията завърши с наказателни постановления, издадена беше и заповед за спирането на реализацията на продуктите поради изтекъл срок на годност и други нарушения. Това се посочва в  позиция  на БАБХ, изпратена до медиите във връзка с нападнатия журналист във Велико Търново. От БАБХ уточняват, че по случая се води досъдебното производство от Районна прокуратура – Велико Търново, като всички намерени храни са веществени доказателства по него.  \r\n„При проверката на инспекторите от Областната дирекция по безопасност на храните -  Велико Търново и служителите на РУ – Велико Търново – МВР, на  12 юни 2018 г. в склад за търговия на едро с храни от животински и неживотински произход  в града бяха открити храни с изтекъл или липсващ срок на годност, като за част от тях не бяха представени входящи документи. В резултат на проверката близо 7 тона хранителни продукти на обща стойност 22 500 лева бяха поставени под възбрана и спрени от реализация“, обясняват от БАБХ и уточняват, че със заповед на изпълнителния директор на БАБХ д-р Дамян Илиев те са насочени за унищожаване. За констатираното нарушение е съставен акт за административно нарушение и е издадено наказателно постановление на стойност 4 000 лева.  \r\n„Дни по-късно, при още една съвместна проверка на инспекторите от Областната дирекция по безопасност на храните -  Велико Търново и служителите на МВР на 22 юни и последваща проверка на 25 юни  в помещение в съседство на съществуващ склад за търговия на едро с храни от животински и неживотински произход  във Велико Търново е констатирано наличие на храни с изтекъл срок на годност и разопаковани храни в размер на близо 1,5 тона. В помещението е открито и работно оборудване. Установено е наличие на преопаковани на място продукти в хартиени пликове по 1 кг и 2 кг и течности, разфасовани в бутилки по 1 и 2 литра“, поясняват от БАБХ.  \r\nСъс заповед на директора на Областната дирекция по безопасност на храните Велико Търново д-р Станимир Спасов, храните са спрени от реализация и са поставени под възбрана. „За констатираното нарушение е съставен акт за установяване на административно нарушение и е издадено наказателно постановление на стойност 4500 лв. Помещението, в което са намерени храните, е запечатано. След налагане на възбраните служители на Областната дирекция по безопасност на храните Велико Търново извършват редовни проверки на обекта за спазването им“, се посочва още в позицията на БАБХ.", "date": "2018.09.27", "title": "БАБХ осъжда насилието срещу журналисти и припомня, че са направени масирани проверки в склад за хранителни стоки във Велико Търново"}
{"url": "http://www.focus-news.net/news/2018/09/27/2571869/dimitar-nikolov-kmet-na-burgas-stefani-kiryakova-e-nasha-gordost-a-plodat-na-uporitata-i-metodichna-rabota-v-kluba-okaza-golyamo-znachenie-za-neynite-uspehi.html", "text": "Стефани е наша гордост. Мисля, че плодът на упоритата, методична работа в клуба оказа голямо значение за нейните успехи и съм убеден, че и за в бъдеще такива успехи ще има, защото аз лично наблюдавам отстрани как се развива клубът. Това каза кметът на Бургас Димитър Николов по време на пресконференцията по повод посрещането на световната ни шампионка с ансамбъла по художествена гимнастика Стефани Кирякова, предаде репортер на  Радио „Фокус“ - Бургас . \r\n„Стефани, много се радваме, защото осъзнаваме колко трудно постижима е тази титла. За да постигнеш нещо и то на родна земя в световен мащаб, имайки предвид стреса и притеснението, да не направиш грешка, да не изтървеш детайл от съчетанието, е два или три пъти по-голямо. Необходимо е върховна концентрация, изключително силен характер и спортен хъс, за да се постигнат тези успехи. Пожелаваме ти много радост и спортно щастие и в личен план да си жива и здрава“, каза още Николов. \r\n„Аз съм убеден, че ти имаш много голямо бъдеще в този спорт и въобще спорта като цяло“, добави кметът на Община Бургас. Той използва и случая да благодари на треньора на клуба, на всички, които са ангажирани с този спорт, както и на новия директор на Спортно Училище \"Юрий Гагарин\", който активно помагал на клуба. „И да призовем и другите ангажирани със спорт в Бургас, както и директорите на бургаските училища, да насърчават и родителите своите деца да тренират и да прохождат в нашия клуб, защото всъщност ние показваме цялото развитие да се създаде, да се привлече и да стане световен шампион и да достигне върха на спортната кариера в световен мащаб. Това е един изключително голям успех. Освен че ни създаде радост, ни даде едно по-голямо самочувствие, който може да създава такива таланти“, добави Николов. \r\n„Аз лично като кмет докато гледах по телевизията, си мечтаех кога ли ще имаме късмет и в Бургас, в новата сграда тази възможност да посрещаме елита на световния спорт в художествената гимнастика. Но както вървят нещата догодина ще приключим и с този строеж“, заяви Димитър Николов. \r\nНа пресконференцията присъстваха още зам.-кметът на Община Бургас д-р Лорис Мануелян, ръководството на клуба по художествена гимнастика „Черноморец“, Димитър Костов - директор на Спортно Училище Юрий Гагарин, където Стефани Кирякова е индивидуална ученичка, както и нейният баща – Радослав Киряков. \r\nДеница ДИМИТРОВА", "date": "2018.09.27", "title": "Димитър Николов, кмет на Бургас: Стефани Кирякова е наша гордост, а плодът на упоритата и методична работа в клуба оказа голямо значение за нейните успехи"}
{"url": "http://www.focus-news.net/news/2018/09/27/2571871/blagoevgrad-nad-220-grama-marihuana-sa-izzeti-pri-proverka-na-kashta-v-selo-karnalovo.html", "text": "Над 220 грама марихуана са иззети при проверка на къща в село Кърналово. Това съобщиха от  ОДМВР - Благоевград . Около 15.00 часа на 26 септември 2018 г. в село Кърналово, от полицейски служители на РУ - Петрич, е извършена проверка на къща, обитавана от Г.П. (на 57 г.) от село Кърналово, при която е намерена и иззета около 223 грама полусуха, тревиста маса, реагираща положително на канабис. Лицето е задържано със заповед за задържане до 24 часа. По случая е образувано досъдебно производство.", "date": "2018.09.27", "title": "Благоевград: Над 220 грама марихуана са иззети при проверка на къща в село Кърналово"}
{"url": "http://www.focus-news.net/news/2018/09/27/2571872/veliko-tarnovo-127-000-leva-pechalba-sa-realizirali-obshtinskite-druzhestva-za-parvoto-shestmesechie-na-godinata.html", "text": "127 000 лева печалба са реализирали общинските дружества във Велико Търново за първото шестмесечие на годината. Информация за дейността им бе приета от общинските съветници по време на днешното им заседание, предаде репортер на  Радио „Фокус“ – Велико Търново . Отчетите показват, че най-голяма е печалбата на Специализираната болница за активно лечение на пневмо-фтизиатрични заболявания „Д-Р Трейман” – 38 000 лева, следвана от Центърът за психично здраве с 29 000 лева. С печалба от 21 000 лева е общинското дружество „Царевград Търнов“, а с 18 000 лева е Комплексният онкологичен център във Велико Търново. За отчетния период  „Обредни дейности“ са с 10 000 лева печалба, а „Медицински център за рехабилитация и спортна медицина I –Велико Търново“ и Центърът за кожно-венерически заболявания-Велико Търново са на плюс с по 5000 лева. \r\nЕдинствено с отрицателен финансов резултат е общинското дружество „Организация на движението, паркинги и гаражи” с 1000 лева. \r\nЗа шестмесечието на 2018 г. общия финансов резултат на всички дружества със 100% Общинска собственост е положителен в размер на 126 хил. лв. За предходния период на 2017 г. общия финансов резултат на същите търговски дружества е бил 169 хил. лв. \r\nМария НЕДЕВА", "date": "2018.09.27", "title": "Велико Търново: 127 000 лева печалба са реализирали общинските дружества за първото шестмесечие на годината"}
{"url": "http://www.focus-news.net/news/2018/09/27/2571865/stolichniyat-obshtinski-savet-prie-naredba-za-obshtestveniya-red-na-teritoriyata-na-stolichna-obshtina.html", "text": "Столичният общински съвет прие наредба за обществения ред на територията на Столична община. Това стана ясно по време на 61-то заседание на Столичния общински съвет (СОС), предаде репортер на  Агенция „Фокус“ . Тя предвижда, че шумните дейности трябва да се прекратят от 14.00-16.00 часа. Според кмета на София Йорданка Фандъкова хората, които работят по това време, няма нужда да приключват дейности, но трябва да бъдат по-тихи. Тя обясни, че шумът и спокойствието на гражданите е важна точка в дневния ред на Общинския съвет. „За това ние я изградихме с широко обществено участие и политически групи“, обясни тя. \"В Народното събрание ще влезе за обсъждане предложение, което беше инициирано от кметове и подкрепено от сдружението на общините, за създаване на специални звена към общините, които да следят за по-сериозен контрол\", обясни кметът. \r\n„В момента разчитаме на общинската полиция и на Столичния общински инспекторат, но няма достатъчно механизми за контрол. Това затруднява дейностите“, допълни Фандъкова и обясни, че се надява предложението на кметовете да бъде прието, за да има по-сериозен контрол и повече ефективни механизми за неговото прилагане. „Въпреки това, че живеем в голям град, най-големия в България, тук има активно развитие на икономическата дейности със строителство, което предполага шумни дейности“, каза тя. По думите й това лято към Столична община са отправени най-много жалби срещу шума.  \r\n„Надявам се хората да се включат активно, защото това не зависи само от контрола, а и от съзнанието на всеки един от нас“, изтъка още кметът на София.  \r\nДаяна ДЮГЕРОВА", "date": "2018.09.27", "title": "Столичният общински съвет прие наредба за обществения ред на територията на Столична община"}
{"url": "http://www.focus-news.net/news/2018/09/27/2571873/smolyan-15-oto-mezhdunarodno-turistichesko-izlozhenie-planinite-na-balgariya-gostopriemstvo-v-chetiri-sezona-shte-se-provede-v-grada-prez-oktomvri.html", "text": "От 18 до 20 октомври в Родопски драматичен театър „Николай Хайтов“ – Смолян ще се проведе XV-то международно туристическо изложение „Планините на България – гостоприемство в четири сезона“. Това съобщи за  Радио „Фокус“ – Смолян  Пантелей Мамцов, председател на Регионалната туристическа асоциация „Родопи“. В традиционната туристическа борса, която е на международно ниво, ще има участници от различни региони на страната, изложители с щандове, туроператори и други. По думите на Мемцов, по време на изложението ще има препотвърждаване на договори, уточняване на зимния сезон, както и интересна дискусионна част за новото законодателство, в подкрепа на българския туризъм. Предвидени са посещения и атракции на терен, каза още председателят на РТА „Родопи“. \r\nНели ГЕРГЬОВСКА", "date": "2018.09.27", "title": "Смолян: 15-ото Международно туристическо изложение „Планините на България – гостоприемство в четири сезона“ ще се проведе в града през октомври"}
{"url": "http://www.focus-news.net/news/2018/09/27/2571875/the-times-of-israel-rusiya-e-otkazala-predlozhenie-za-poseshtenie-na-netanyahu-ili-liberman-v-moskva-vav-vrazka-sas-svalyaneto-na-il-20.html", "text": "Според информация на вестник Haaretz, Русия е отхвърлила опит на Израел да изпрати делегация от високопоставени представители на правителството в Москва миналата седмица след свалянето на руския разузнавателен самолет от сирийската противовъздушна отбрана (ПВО) по време на въздушни удари на Израел, пише  електронното издание The Times of Israel . \r\nПървоначално Ерусалим е искал да изпрати делегация, оглавявана от председателя на Съвета за национална сигурност на страната Мейр Бен-Шабат, заедно с представители на военновъздушните сили (ВВС) на Израел, както е съобщило еврейското ляво издание. Правителството е обмисляло също да изпрати лично премиера Бенямин Нетаняху или министъра на отбраната Авигдор Либерман да отидат в Кремъл и да се опитат да предотвратят разрастването на дипломатическата криза между двете страни по повод трагичния инцидент. \r\nНо Русия е отхвърлила и двете предложения, като е посочила, че предпочита обясненията за свалянето на самолета да бъдат оставени на военните, твърди Haaretz. \r\nПревод и редакция:", "date": "2018.09.27", "title": "The Times of Israel: Русия е отказала предложение за посещение на Нетаняху или Либерман в Москва във връзка със свалянето на Ил-20"}
{"url": "http://www.focus-news.net/news/2018/09/27/2571870/vitsepremierat-valeri-simeonov-predstoi-promyana-v-plana-za-upravlenie-na-vitosha-i-promeni-v-zakona-za-gorite-za-da-reshim-tezhkiya-problem-sas-ski-saorazheniyata.html", "text": "Предстои промяна в Плана за управление на Витоша и промени в Закона за горите, за да решим тежкия проблем със ски съоръженията. Това каза пред журналисти вицепремиерът Валери Симеонов, предаде репортер на  Агенция „Фокус“ . \r\n„Аз съм от самото начало в работна група за решаването на тежкия проблем със ски съоръженията на Витоша, макар и това да остана тайна. Работната група започна в Столична община с кмета Йорданка Фандъкова, с министъра на околната среда и водите Нено Димов, с министъра на младежта и спорта Красен Кралев“, каза още Симеонов и посочи, че и утре ще участва в среща на тази група. \r\n„Възможните решения са през промяна на Плана за управление на Витоша – той ще бъде променен с решение на Министерски съвет, и с промяна в последствие и на Закона за горите, така че да отпаднат убийствените клаузи в него, вкарани от псевдозелените – групата около Тома Белев“, коментира вицепремиерът. \r\nЦветилена СИМЕОНОВА", "date": "2018.09.27", "title": "Вицепремиерът Валери Симеонов: Предстои промяна в Плана за управление на Витоша и промени в Закона за горите, за да решим тежкия проблем със ски съоръженията"}
{"url": "http://www.focus-news.net/news/2018/09/27/2571874/kaloyan-pargov-bsp-sofiya-kogato-zapochne-da-se-otgovarya-na-zhalbite-ot-grazhdani-za-kvartalni-shumove-togava-shte-kazhem-che-ima-red-i-kontrol-na-teritoriyata-na-obshtinata.html", "text": "Когато започне да се отговаря на жалбите от граждани за квартални шумове, тогава ще кажем, че има ред и контрол на територията на общината. Това каза общинският съветник и лидер на БСП-София Калоян Паргов по време на 61-вото заседание на Столичния общински съвет (СОС), предаде репортер на  Агенция „Фокус“ . По думите му наредбата за обществения ред на територията на Столична община, която бе приета днес от общинските съветници трябва да бъде приложена с участието на общинската полиция. „В основата на спазването на реда е видеонаблюдението, защото то предоставя възможности за добра комуникация с органите на реда, и да има бърза реакция“, посочи той. Според него имаме нужда от адекватно решение при такава ситуация. „Тогава хората ще ни повярват, че имаме система за обществения ред. Във всеки бюджет залагаме за въвеждане на видеонаблюдението в кварталите, в етажните собствености“, каза още Паргов. Според него около 1000 лв. ще струва да се закупи техника за видеонаблюдение във всеки вход и те да бъдат свързани с районните полицейски управления. „Така ще прекратим обиколките на полицаите в стил „Ну, погоди“ по кварталните улички“, обясни той. По думите му така при евентуален проблем да може да се изпраща екип, който да преустанови деяния от криминално естество, ако такова съществува. „Елементарно, това го има в цяла Европа, видеонаблюдение, свързано с полицията, за да може тя мигновено да реагира“, изтъкна Калоян Паргов.  \r\nДаяна ДЮЛГЕРОВА", "date": "2018.09.27", "title": "Калоян Паргов, БСП-София: Когато започне да се отговаря на жалбите от граждани за квартални шумове, тогава ще кажем, че има ред и контрол на територията на общината"}
{"url": "http://www.focus-news.net/news/2018/09/27/2571878/inzh-ivan-gagov-riosv-stara-zagora-nyama-organ-koyto-mozhe-da-predprieme-prevantivni-merki-za-brakonierstvoto-na-mechki.html", "text": "Няма орган, който може да предприеме превантивни мерки за бракониерството на мечки. Това каза за предаването „Екологичен резонанс“ на  Радио „Фокус“  инж. Иван Гагов, началник отдел „Превантевна дейност“ в Регионална инспекция по околната среда и водите – Стара Загора във връзка със случая на спасена мечка. Най-важно е, когато бъде хванат извършителят, да бъде наказан адекватно, обясни той. „Трудно е да се докаже кой е поставил примката. Имали сме случаи на застреляни мечки, на хванати в примка. Даваме ги на прокуратурата, понеже убийството на мечка се преследва от Наказателния кодекс и подлежи на затвор и глоба до 20 хил. лв. Няма наказан за убийство на мечка на наша територия до ден днешен, защото не могат да бъдат хванати извършителите. Те поставят примките и си тръгват. Ако знаехме какво трябва да се направи срещу бракониерството, щяхме отдавна да сме го направили,“ каза инж. Иван Гагов. Според него, не е необходимо да се създава допълнителен отдел към Регионална инспекция по околната среда и водите. Става въпрос за полицейско разследване за това кой поставя примките, уточни инженерът.", "date": "2018.09.27", "title": "Инж. Иван Гагов, РИОСВ-Стара Загора: Няма орган, който може да предприеме превантивни мерки за бракониерството на мечки"}
{"url": "http://www.focus-news.net/news/2018/09/27/2571879/vidin-dosadebno-proizvodstvo-e-obrazuvano-za-nezakonna-sech-na-120-darveta-v-zemlishteto-na-selo-darzhanitsa.html", "text": "Досъдебно производство е образувано за незаконна сеч. Това съобщиха от пресцентъра на  МВР . Вчера, жител на с. Държаница сигнализирал в полицията за незаконна сеч на дърва, извършвана от седмина мъже в землището на селото. Пристигналите на място униформени установили самоличността на нарушителите, на възраст от 25 до 41 години, и извършили оглед на местопроизшествието. Констатиран е незаконен дърводобив от два имота, на територията на които били отсечени общо 120 дървета. Иззет е автомобил „ГАЗ“ с пазарджишка регистрация и натоварени в него 3,7 кубика дърва, както и два моторни триона. Работата на разследващите по случая продължава, в Районно управление на МВР-Видин е образувано досъдебно производство.", "date": "2018.09.27", "title": "Видин: Досъдебно производство е образувано за незаконна сеч на 120 дървета в землището на село Държаница"}
{"url": "http://www.focus-news.net/news/2018/09/27/2571876/vitsepremierat-valeri-simeonov-edin-ot-nay-masovite-iztochnitsi-na-zamarsyavane-na-vazduha-e-goreneto-na-tonove-stari-drehi.html", "text": "Един от най-масовите източници на замърсяване на въздуха е горенето на тонове стари дрехи. Това каза пред журналисти вицепремиерът Валери Симеонов, предаде репортер на  Агенция „Фокус“ . \r\n„Длъжни сме да предприемем необходимите мерки, за да осигурим това, горивото за битово управление да не отделя толкова прахови частици. Другото е да се справим с автомобилното замърсяване. Набелязани са мерки, имаме готови текстове за закона. Вчера сме обсъждали практическите мерки по отношение на контрола върху въглищата – в България те са нискокалорийни и създават фини прахови частици. Мерките са предприети и както всяко нещо, с което сме се захванали, ще го докараме до края. И, дай Боже, санкциите на ЕС да не се сгромолясат върху държавния бюджет“, каза още Симеонов. Той припомни своя лозунг, който гласи: „Уважавам ЕС, но мразя да плащам“, и изрази надежда, че това трябва да е лозунг и за всеки българин. \r\nПопитан какви мерки трябва да се вземат например за жителите на кв. „Красна поляна“, които индивидуално не могат да бъдат контролирани, вицепремиерът отговори, че няма такива жители, които да не могат да бъдат контролирани. „Правят го защото им е позволено да го правят. Масово се горят стари дрехи например -  включително се купуват тонове дрехи втора употреба за горене, а те са най-масовият източник за замърсяване с фини прахови частици и токсични вещества при горене, защото при изработката им се използват химикали, пластмаса и пр.“, обясни Симеонов и посочи, че има усещането, че нещата скоро ще се променят към добро. \r\n„За мен в момента атмосферата в София е направо стерилна. Като си спомня на какво приличаше столицата, в която следвах, когато работеше „Кремиковци“... Беше много екзотична картина – нещо като пейзаж от фантастичен филм, в който се представя обстановката след Втората световна война. Така че има много сериозни подобрения“, коментира вицепремиерът. \r\nЦветилена СИМЕОНОВА", "date": "2018.09.27", "title": "Вицепремиерът Валери Симеонов: Един от най-масовите източници на замърсяване на въздуха е горенето на тонове стари дрехи"}
{"url": "http://www.focus-news.net/news/2018/09/27/2571848/shumen-opredeleni-sa-dati-za-razpit-chrez-video-konferentsiya-na-dvama-svideteli-po-deloto-hitrino.html", "text": "Определени са дати за разпит чрез видео конференция на двама свидетели по делото „Хитрино“, предаде репортер на  Радио „Фокус“ - Шумен . Съдът определи за първа дата 11 декември, като първа резервна дата беше посочен 18 декември, втора резервна дата - 9 януари 2019 година. Ще бъдат изпратени европейски заповеди за разследване до Германия и до Чехия, като се предвижда видеоразпитът на свидетеля от Германия да бъде от 10.00 часа, а тя този от Чехия - от 14.00 часа на съответните дати. \r\nИвелина ИВАНОВА", "date": "2018.09.27", "title": "Шумен: Определени са дати за разпит чрез видео конференция на двама свидетели по делото „Хитрино“"}
{"url": "http://www.focus-news.net/news/2018/09/27/2571882/shumen-21-godishen-mazh-e-postradal-pri-poboy-sled-sprechkvane-mezhdu-dvama-shofyori-v-tsentara-na-selo-ovcharovo.html", "text": "Досъдебно производство за хулиганство при управление на моторно превозно средство е започнато след получена жалба в Районно управление на МВР-Шумен от 21-годишен мъж. Той съобщил, че около 19.30 часа на 24 септември, в центъра на село Овчарово, водач на товарен автомобил „Фолксваген Транспортер“ с шуменска регистрация препречил пътя и спрял пред колата му „Пежо 306“. Това съобщиха от пресцентъра на  МВР . Зад него пък спрял лек автомобил „Пежо 307“ с шуменска регистрация, шофиран от 40-годишен от село Овчарово, който слязъл от превозното средство и му нанесъл удари в областта на главата, след което избягал. На следващия ден нападателят, заедно с 18-годишен от Шумен, влязъл в двора на имота на потърпевшия и отново го нападнали и били. Младият мъж успял да избяга, а извършителите също напуснали двора на имота. Всички са установени и разпитани. По разпореждане на Шуменската районна прокуратура е започнато досъдебно производство.", "date": "2018.09.27", "title": "Шумен: 21-годишен мъж е пострадал при побой след спречкване между двама шофьори в центъра на село Овчарово"}
{"url": "http://www.focus-news.net/news/2018/09/27/2571881/burgas-zapochva-3-toto-svetovno-parvenstvo-po-tay-chi.html", "text": "За Бургас е чест за втори път да бъде домакин на Световно първенство по ушу. Това е спорт, който набира все по-голяма популярност в България и особено в нашия град. Това каза на пресконференция днес зам.-кметът Лорис Мануелян по повод откриването на турнира, който ще се проведе от 27-ми септември до 2-ри октомври в зала \"Младост\", съобщиха от пресцентъра на  Община Бургас . В срещата участваха още Антъни Го - вицепрезидент на Световната ушу федерация, Джан Дзипинг - главен секретар на Световната ушу федерация, Стефан Колев - президент на Българската ушу федерация, Петър Драгоев - вицепрезидент на Българската ушу федерация и Марта Бър - медиен директор на Световната ушу федерация. \r\n500 състезатели от 35 държави на 5 континента ще участват в елитното състезание. То се организира от Световната федерация по ушу, Българската федерация по ушу и подкрепата на Община Бургас. \r\n\"Над 500 млн. души по света се занимават с ушу, а над 100 млн. - с Тай Чи. Днес, в 19.30 часа в зала \"Младост\" се открива Световното първенство, чиито домакин е Бургас. В следващите 4 дни бургазлии ще могат да наблюдават най-добрите състезатели по Тай дзи цюан или Тай Чи. За втори път в рамките на две години организираме световно първенство по ушу в Бургас. Досега никога една и съща федерация не е печелила две световни първенства едно след друго, за което благодаря на Община Бургас за подкрепата. Ще покажем, че българите сме добри домакини. Надявам се в бъдеще да станем сериозен фактор в световното ушу\", сподели президентът на Българската федерация по ушу Стефан Колев. \r\n\"Тук сме да подкрепим 3-то Световно първенство по Тай Чи, което ще се проведе в красивия български град Бургас. Тай Чи се разраства във всички държави и континенти. Ентусиазмът расте и това, че във вашия град идват топ атлетите на този спорт е доказателство за това. В Световната УШУ федерация членуват 152 организации от цял свят, а българската федерация е една от най-активните сред тях и ни помага нашия спорт да стане олимпийска дисциплина. Милиони зрители ще наблюдават състезанието в Бургас чрез нашия официален YouTube канал.\", допълни вицепрезидентът на Световната ушу Федерация Антъни Го. \r\nВ престижното състезание ще участват топ бойци от държави в цял свят - Китай, Япония, Сингапур, Хонконг, Макао, Русия, САЩ, Канада, България и др. \r\n\"Провеждането на Световно първенство по Тай Чи у нас е една сбъдната мечта на няколко поколения треньори и спортисти по ушу. Българският отбор се състои от шестима участници от три клуба, които ще дадат всичко от себе си, за да представят града и страната ни по най-добрия възможен начин. Това са Десислава Холодна, Иво Георгиев, Станислав Благоев, Димитър Тончев, Теодор Недев и аз. Каним всички бургазлии да дойдат в зала \"Младост\", за да ни подкрепят\", заяви Петър Драгоев - вицепрезидент на Българската УШУ Федерация и капитан на националния ни отбор. \r\nУШУ е обявен от Световната здравна организация за спорт на 21 век, заради Тай Чи. Това е съчетание от оздравителна гимнастика и едно от най-опасните бойни изкуства. Практикува се от хора на всякаква възраст и социално положение като в същото време е много полезно за кондиция и на тялото, и на ума. \r\nТай Чи е най-практикуваният стил в ушу, или както е по-популярно у нас Кунг Фу. Големият интерес към този стил налага организирането на отделно световно първенство, което се провежда на всеки две години, вече за 3-ти път. То се характеризира с бавните и грациозни движения и комбинацията от силни и меки техники. В този стил се включват подстиловете Чън, Ян, Сун и У. Стилът се отличава с бавни движения, преминаващи в експлозивни удари - техника, изискваща пълна хармония между движение и дишане, както и концентрация и координация на цялото тяло.", "date": "2018.09.27", "title": "Бургас: Започва 3-тото Световно първенство по тай чи"}
{"url": "http://www.focus-news.net/news/2018/09/27/2571883/vladimir-todorov-sdp-balkani-borbata-s-brakonierstvoto-v-balgariya-e-trudno-no-krayno-nalezhashto-nikoy-ne-pecheli-ot-tova-a-nay-mnogo-strada-prirodata.html", "text": "Борбата с бракониерството в България е трудно, но крайно належащо – никой не печели от това, а най-много страда природата. Това каза за предаването „Екологичен резонанс“ на  Радио „Фокус“  Владимир Тодоров, експерт от Сдружението за дива природа „Балкани“ във връзка със случая на спасена мечка, уловена в примка на около 300 м извън НП „Централен Балкан“. Подобни сигнали се получават веднъж-два пъти годишно, допълни той, като обясни, че те идват основно от Централния Балкан, тъй като НП разполага с рейнджъри, докато места с по-голяма концентрация на мечки като Родопите не разполагат с рейнджъри на територията си и сигналите не стигат до съответните организации. Бракониерството трябва да бъде преследвано, но въпреки че наказателния кодекс предвижда между 1 и 5 години затвор и до 20 хиляди лева глоба, няма наказан бракониер у нас, каза още Владимир Тодоров. „Трябва да се обърне внимание на туристи, гъбари и всички, обичащи разходките на места, където по принцип има мечки. Ако видят съмнително въже или метална тел, поставена на дърво, да я отстранят без да се замислят дали има причина тя да е там – такива примки са абсолютно незаконни и нямат място в гората. Ако намерят животно в примка, трябва да се обадят на съответните институции – Районна инспекция по околната среда и водите (РИОСВ), Национален парк или териториално поделение на Държавното горско стопанство, а те ще се свържат с когото е необходимо. Апелирам ако все пак намерят примки или капани, а понякога са намирани и сандъчета с отрова, нека се отнесат отговорно, а не да мислят, че не е техен проблем или е сложено там случайно. Няма място за такива неща в гората, а проблемът е наистина сериозен, защото такива случаи има сравнително често“, коментира Владимир Тодоров. Експертът обясни, че сандъчетата с отрова са само един от начините за „отмъщение“ към диво животно, нападнало домашно, въпреки че собствениците получават обезщетение в такива ситуации. Такъв тип „оръжие“ се използва за контрол на броя на популацията на лисици, чакали, вълци и лешояди, уточни той. Според Владимир Тодоров има инструменти, с които държавата да се бори с такива проблеми, но няма държавен орган, който да има силите или желанието да се справи с тях. За целта НПО провеждат образователни кампании от години за ползата от горските животни и за нуждата да се грижим за популацията им – както от гледна точка на екосистемата, така и в полза на туризма.", "date": "2018.09.27", "title": "Владимир Тодоров, СДП „Балкани“: Борбата с бракониерството в България е трудно, но крайно належащо – никой не печели от това, а най-много страда природата"}
{"url": "http://www.focus-news.net/news/2018/09/27/2571885/milka-hristova-sos-v-godishniya-otchet-za-izpalnenieto-na-byudzheta-na-stolichna-obshtina-za-2017-g-se-predstavyat-sabrani-dividenti-9-mln-lv-no-tova-sa-prihodi-i-ot-drugi-godini.html", "text": "В годишния отчет за изпълнението на бюджета на Столична община за 2017 г. се представят събрани дивиденти 9 млн. лв., но това са приходи и от други години. Това каза заместник-председателят на Столичния общински съвет и съветник от БСП-София Милка Христова по време на заседание на СОС, предаде репортер на  Агенция „Фокус“ . Тя посочи,  че проблемът с отчитането на събраните дивиденти се изразява в това, че в отчета на Столична община е посочено, че са събрани 9 млн. лв. за тази година, но в този приход има средства от предходни години. “Те обаче се отчитат като изпълнение на поставената от Общината цел за 2017 г. Всеки един може да види отчетите и да разбере, че това не е вярно“, каза тя. По думите й дивидент е израз на печалбата, която Столична община получава от собствените си търговски дружества. „Това показва начина, по който се управлява общината“, посочи Христова.  \r\nДаяна ДЮЛГЕРОВА", "date": "2018.09.27", "title": "Милка Христова, СОС: В годишния отчет за изпълнението на бюджета на Столична община за 2017 г. се представят събрани дивиденти 9 млн. лв., но това са приходи и от други години"}
{"url": "http://www.focus-news.net/news/2018/09/27/2571884/nov-zavod-za-asemblirane-na-kabelni-instalatsii-za-avtomobili-shte-bade-izgraden-v-pleven.html", "text": "Заместник министър-председателят Томислав Дончев и министърът на икономиката Емил Караниколов взеха участие в церемония за първа копка на завод за асемблиране на кабелни инсталации за автомобили в Плевен. Това съобщиха от  правителствената информационна служба . Германската компания-инвеститор на завода е най-големият производител в Европа и четвърти в света на електрически системи и автомобилно окабеляване. Инвестицията в Плевен възлиза на около 32 млн. евро и ще осигури над 2000 работни места, което я нарежда сред най-големите в региона за последните десет години.  \r\nВицепремиерът Дончев поздрави инвеститорите за решителността и смелостта да стартират производство в България и подчерта ключовата важност на новооткритите работни места като фактор за завръщането на квалифицирани кадри в България. По думите му това е тенденция, която може да промени бъдещето на страната ни към по-добро, а новият завод е доказателство, че започва процес по реиндустриализацията на Северна България.   \r\nЗаводът ще бъде отворен частично до края на тази година, а през 2020 г. ще заработи на пълен капацитет.", "date": "2018.09.27", "title": "Нов завод за асемблиране на кабелни инсталации за автомобили ще бъде изграден в Плевен"}
{"url": "http://www.focus-news.net/news/2018/09/27/2571886/faktor-makedoniya-kosovskata-delegatsiya-vleze-bez-pokana-v-oon-hashim-tachi-dori-uspya-da-provede-sreshta-s-donald-tramp.html", "text": "Делегацията на Косово за 73-та годишна сесия на Общото събрание на ООН може да се похвали с истински успех: тя успя да влезе в седалището на международната организация без покана, а ръководителят й – президентът Хашим Тачи, дори проведе среща с държавния глава на САЩ Доналд Тръмп, отбелязва скопското електронно издание  „Фактор“ . \r\nОт ООН потвърдиха, че представителите на Косово са присъствали в сградата без покана. „Официално те не са поканени, в Ню Йорк могат да дойдат само на частно посещение. В работата на Общото събрание на ООН участват само представители на държавите-членки, а в обсъжданията на високо ниво говорят единствено страни от ООН и постоянните наблюдатели. Такъв статут имат само Палестина и Ватикан, но не и Косово“, поясни говорител на международната организация.  \r\nМедията отбелязва, че в ранните часове на деня в прищинските медии бе разпространена снимка на Тачи и Тръмп, заедно със съпругите им.  Тереза Герова", "date": "2018.09.27", "title": "„Фактор“ (Македония): Косовската делегация влезе без покана в ООН, Хашим Тачи дори успя да проведе среща с Доналд Тръмп"}
{"url": "http://www.focus-news.net/news/2018/09/27/2571889/plovdiv-s-okolo-900-000-leva-prodalzhavat-ulichnite-remonti-po-investitsionnata-programa-na-obshtina-asenovgrad.html", "text": "С около 900 000 лева продължават уличните ремонти по Инвестиционната програма на Община Асеновград. Това съобщи пред журналисти кметът на Асеновград д-р Емил Караиванов, предаде репортер на  Радио „Фокус”-Пловдив . „Продължаваме дейностите, но тъй като досегашният договор приключи, в момента се провежда процедура за избор на нов изпълнител за обектите, които са останали”, каза кметът на Асеновград. На 10 септември са били отворени офертите и след оценка ще се определят и новите изпълнители. Те са обособени в пет позиции – за Асеновград и за населените места на територията на общината. След подписване на договорите ще започне поетапното възлагане на обектите. \r\nКметът д-р Емил Караиванов отчете, че до началото на месец септември са изпълнени ремонти в няколко училища в общината. За 25 500 лева е направена оградата на ОУ „Отец Паисий”, преасфалтиран е двора на ОУ „Ангел Кънчев” за сумата от 95 100 лева, изградени са бордюри и алеи за 21700 лева, направен е основен ремонт на оградата и двора на ОУ „Панайот Волов в кв. Долни Воден за 47 500 лв. лева и основен ремонт на помощната сграда на ОУ „Христо Ботев” за сумата от 109400 лв. Предстои ремонт на покрива на ОУ „Отец Паисий” в село Мулдава и на покрива на кметството на Горни Воден. Извършени са били и ремонти на улици и тротоари на стойност над 850 000 лева в Асеновград и в селата на територията на общината. \r\nЦветана ТОНЧЕВА", "date": "2018.09.27", "title": "Пловдив: С около 900 000 лева продължават уличните ремонти по Инвестиционната програма на Община Асеновград"}
{"url": "http://www.focus-news.net/news/2018/09/27/2571858/der-tagesspiegel-poseshtenieto-na-erdogan-v-germaniya-v-berlin-sa-vavedeni-izvanredni-merki-za-sigurnost.html", "text": "Заради посещението на държавния глава на Турция Реджеп Тайип Ердоган във федералната германска столица Берлин са въведени извънредни мерки за сигурност – както по земя, така и по въздух, отбелязва германският ежедневник  Der Tagesspiegel  с пояснението, че в града не са разгръщани толкова полицейски части дори при визитите на бившия президент на САЩ Барак Обама и израелския министър-председател Бенямин Нетаняху.  \r\nЗаради посещението на Ердоган полицията обособи ограничени зони,включително по въздух. Очаква се, че голяма част от жителите на Берлин ще избягват периметъра, определен от властите – освен ако не се присъединят към многобройните демонстрации, с които турският президент ще бъде посрещнат. Ограничения има на международното летище „Тегел“. \r\nВ целия център на Берлин – от Зоологическата градина до Музейния остров, е сила режим на извънредни мерки за сигурност.  Зоната вече бе обособена от полицията със специални бариери. Забранено е навлизането на автомобили и велосипеди, включително паркирането им. \r\nПо данни на полицията само в рамките на днешния ден 3500 служители ще дадад дежурство. В петък броят им ще бъде увеличен до 4200 заради планираните демонстрации. В Берлин са изпратени полицейски сили от седем от общо 16-те федерални провинции на Германия.  \r\nСъюзът на полицията заяви в четвъртък, че тежестта на работата ще бъде толкова голяма, че „условията за защита, предвидени в Трудовия кодекс, няма да може да бъдат изпълнени“. трудовото право не могат да бъдат изпълнени\". Все пак социалдемократите увериха, че за полицейските служители ще бъде предвидена финансова компенсация.  Тереза Герова", "date": "2018.09.27", "title": "Der Tagesspiegel: Посещението на Ердоган в Германия: В Берлин са въведени извънредни мерки за сигурност"}
{"url": "http://www.focus-news.net/news/2018/09/27/2571877/shumen-okrazhnata-prokuratura-privleche-kato-obvinyaem-zadarzhaniyat-za-chetvornoto-ubiystvo-v-kaspichan.html", "text": "Окръжната прокуратура в Шумен привлече днес като обвиняем 63-годишния Петър П., съпричастен към четворното убийство в Каспичан. Това съобщиха от пресцентъра на  Апелативна прокуратура - Варна . Повдигнато му е обвинение за предумишлено убийство на повече от едно лице по особено мъчителен за убитите начин и с особена жестокост. Жертвите на умишленото убийство са 81-годишният Георги В., 70-годишната му съпруга Гуля В., 48-годишната им дъщеря им Славка и 46-годишният им син Веселин.  \r\nОбвиняемият, който е син на брата на убития 81-годишен Георги, е задържан с постановление на наблюдаващия делото прокурор в Окръжната прокуратура за срок до 72 часа. Преди изтичане на срока на предварителното задържане Окръжната прокуратура в Шумен ще внесе искане в Шуменския окръжен съд за определяне на най-тежката мярка за процесуална принуда – задържане под стража.  \r\nЧетворното убийство в Каспичан бе разкрито само за два часа под ръководството на прокуратурата. Както съобщихме вчера, сигналът е подаден от дъщерята на убитата Славка, която нямала връзка с майка си от 24 септември. След като била придружена от полицейски служители до дома на дядо си, са намерени две мъртви тела. Малко по-късно са открити и телата на възрастната двойка. \r\nОбвиненият в квалифицирано умишлено убийство Петър е бил осъждан в Смолян за опит за убийство. Присъдата му е била условна и вече е реабилитиран за това престъпление, извършено още през 1989 г.", "date": "2018.09.27", "title": "Шумен: Окръжната прокуратура привлече като обвиняем задържаният за четворното убийство в Каспичан"}
{"url": "http://www.focus-news.net/news/2018/09/27/2571888/prokuror-rumyana-arnaudova-dvama-dushi-sa-zadarzhani-za-napadenieto-nad-zhurnalist-vav-veliko-tarnovo-povdignati-sa-im-obvineniya.html", "text": "Двама души са задържани за нападението над журналист във Велико Търново, повдигнати са им обвинения. Това каза за  Агенция „Фокус“  говорителят на главния прокурор Румяна Арнаудова във връзка с нападнатия журналист във Велико Търново. „Незабавно след подаването на сигнала за инцидента, Районната прокуратура във Велико Търново е разпоредила започване на досъдебно производство. Още във вчерашния ден в късните часове са проведени разпити на свидетели, включително и на пострадалите. Освидетелствани са с тяхно съгласие“, обясни Арнаудова. По думите ѝ е извършен оглед на местопроизшествието, иззети са камери за видеонаблюдение, както и други веществени доказателства.  \r\n„Днес, дори в момента, две от лицата, за които имаме доказателства, че са извършили престъпно деяние, са привлечени като обвиняеми и са задържани от Районната прокуратура във Велико Търново за 72 часа. Обвинението към тях е за причиняване на лека телесна повреда по хулигански подбуди“, каза още Румяна Арнаудова. \r\nЛюба АЛЕКСИЕВА", "date": "2018.09.27", "title": "Прокурор Румяна Арнаудова: Двама души са задържани за нападението над журналист във Велико Търново, повдигнати са им обвинения"}
{"url": "http://www.focus-news.net/news/2018/09/27/2571894/dobrich-initsiativata-detsko-politseysko-upravlenie-shte-se-provede-za-vtori-pat-v-su-sveti-kliment-ohridski.html", "text": "Инициативата „Детско полицейско управление“ ще се проведе за втори път в СУ „Свети Климент Охридски“. Това съобщиха от пресцентъра на  Община Добрич . Събитието ще бъде открито на 1 октомври от 12.30 часа от зам.-кмета „Хуманитарни дейности“ д-р Емилия Баева. 23 деца от 3-ти клас на Училището по изкуствата ще участват в различни занятия и извънкласни форми, свързани с превенция и опазване здравето и живота на децата, справяне с трудни ситуации в дома, на училище и на улицата. Занятията ще се ръководят от класния ръководител и инспектори от Детска педагогическа стая. В рамките на инициативата ще бъде подписано Споразумение на сътрудничество между I РУ на МВР и СУ „Свети Климент Охридски“. Националната програма „Детско полицейско управление“ е инициатива на МВР и се реализира от служители на МВР, от структурите на „Охранителна полиция“, „Пътна полиция“ и „Криминална полиция“. Целта е чрез теоретични и практически занимания децата да получат знания и умения за опазване на своя живот и този на приятелите си, за своите права и отговорности, за работа в екип, уважение и толерантност към другите. Проектът запознава учениците с правата и задълженията, които имат като пълноправни членове на обществото.", "date": "2018.09.27", "title": "Добрич: Инициативата „Детско полицейско управление“ ще се проведе за втори път в СУ „Свети Климент Охридски“"}
{"url": "http://www.focus-news.net/news/2018/09/27/2571891/stefani-kiryakova-ot-natsionalniya-ansambal-po-hudozhestvena-gimnastika-posvetih-pobedata-na-mayka-si-zashtoto-smyatam-che-tya-e-nay-silnata-zhena-v-moya-zhivot.html", "text": "Посветих победата на майка си, защото смятам, че тя е най-силната жена в моя живот. Това каза пред журналисти световната ни шампионка с националния ансамбъл по художествена гимнастика Стефани Кирякова, предаде репортер на  Радио „Фокус“-Бургас . \r\n„Седмиците преди Световното първенство бяха много тежки и за двете ни и главно заради нея успях да постигна този голям успях. Тя винаги много ме е подкрепяла, била е зад гърба и ме е насърчавала да не се предавам”, посочи още Кирякова. На въпрос как е успяла да се амбицира в този труден момент тя отговори, че без Божията подкрепа и без майка си е нямало да може да се справи. „До мен бяха семейството ми, ансамбълът и моите треньори в Бургас и София”, допълни Стефани Кирякова. \r\nТя изказа и своите благодарности към кмета на Бургас Димитър Николов. „Г-н Николов, много Ви благодаря, че ме поканихте днес, благодаря и за тези прекрасни награди, за подкрепата, която ни оказахте, и се надявам да нося още много успехи и радост на град Бургас“, заяви Кирякова. \r\nДеница ДИМИТРОВА", "date": "2018.09.27", "title": "Стефани Кирякова от националния ансамбъл  по художествена гимнастика: Посветих победата на майка си, защото смятам, че тя е най-силната жена в моя живот"}
{"url": "http://www.focus-news.net/news/2018/09/27/2571893/kyustendil-shest-dopalnitelni-tochki-byaha-vklyucheni-v-dnevniya-red-na-zasedanieto-na-obshtinskiya-savet.html", "text": "Шест допълнителни точки бяха включени в дневния ред на заседанието на Общински съвет – Кюстендил, предаде репортер на  Радио „Фокус“ – Кюстендил . Едната от извънредните докладни записки е свързана с предоставянето за стопанисване на общинските язовири от страна на държавата. Втората докладна записка касае начина за формиране на лихвения процент по емисия облигации, част от формирания общински заем. В дневния ред беше включена допълнителна точка за функциониране на маломерни паралелки в общински училища и гимназии за новата учебна година. Става въпрос за съществуване на паралелки под допустимия минимум ученици. Беше включена и докладна записка за дарение на високопроходим автомобил за нуждите на противопожарната служба в града. В дневния ред беше включена и докладна записка за дофинансиране на изхранването на учениците в Спортно училище „Васил Левски“ – Кюстендил. Съветниците ще дебатират и отдаването правото на местния футболен клуб „Велбъжд“ за ползване на места за реклама. \r\nВенцеслав ИЛЧЕВ", "date": "2018.09.27", "title": "Кюстендил: Шест допълнителни точки бяха включени в дневния ред на заседанието на Общинския съвет"}
{"url": "http://www.focus-news.net/news/2018/09/27/2571880/die-zeit-erdogan-shte-otkrie-dzhamiya-na-ditib-v-kyoln.html", "text": "В рамките на държавното си посещение в Германия турският президент Реджеп Тайип Ердоган ще изнесе реч в рамките на церемония по откриването на нова джамия в рейнския град Кьолн, финансирана от Турско-ислямският съюз за религиозни дела (ДИТИБ), съобщава националният ежедневник  Die Zeit , като припомня, че Берлин гледа на организацията като „дясната ръка“ на Анкара в страната. \r\nОчаква се в речта си, която ще продължи около 15-20 минути, Ердоган да отбележи германско-турското приятелство и да подчертае, че джамията е „знак на космополитизма и на живия плурализъм в Кьолн\". \r\nЕрдоган пристига за първото си държавно посещение в Берлин. То ще включват прием с военни почести, държавен банкет с федералния президент Франк-Валтер Щайнмайер и разговори с германския канцлер Ангела Меркел. Политиците от „Левица“, „Зелени“ и „Алтернатива за Германия“ разкритикуваха поканата на Ердоган. Гражданите също са разделени: пред Бранденбургската врата е планирана голяма демонстрация срещу политиката на Анкара. След престоя си в Берлин Ердоган ще пътува пътува до Кьолн, където също се чуха критики за визитата му.  Тереза Герова", "date": "2018.09.27", "title": "Die Zeit: Ердоган ще открие джамия на ДИТИБ в Кьолн"}
{"url": "http://www.focus-news.net/news/2018/09/27/2571895/vitsepremierat-ekaterina-zaharieva-uchastva-v-konferentsiya-sreshtu-antisemitizma-zaedno-s-generalniya-sekretar-na-oon.html", "text": "Моите сънародници спасиха своите съграждани-евреи от лагерите на смъртта. Българите, царят, Синодът, депутатите се обединиха и успяха да опазят живота на всички близо 50 000 български евреи. Те казаха: Няма да ги дадем, ще трябва да ни вземете с тях! За съжаление близо 11 400 евреи от Македония и Тракия не споделиха съдбата на своите братя и сестри от Царство България. С тези думи вицепремиерът и министър на външните работи Екатерина Захариева се обърна към участниците в конференция в ООН на тема „Силата на образованието в борбата с расизма и дискриминацията – примерът на антисемитизма”, организирана от ЮНЕСКО, съобщиха от  правителствената информационна служба . \r\nЗалата посрещна думите на българския първи дипломат с бурни аплодисменти.  \r\nВ събитието взеха участие генералният секретар на ООН Антонио Гутериш, генералният директор на ЮНЕСКО Одри Азулай, премиерът на Мароко Саадедин Отмани, външните министри на Австралия, Унгария и Франция - сенатор Марис Пейн, Петер Сиярто и Жан-Ив льо Дриан, председателят на Световния еврейски конгрес Роналд Лаудър. \r\n“Образованието е най-мощното оръжие за борба с расизма и антисемитизма, защото никой не се ражда расист или терорист. България винаги е била толерантна държава”, добави Захариева. Тя обясни, че по време на Българското председателство на Съвета на ЕС борбата с антисемитизма е била един от приоритетите, като министрите на образованието от ЕС са получили специално разработен наръчник за подходите за борба с расизма и ксенофобията чрез образование. \r\nЕкатерина Захариева участва и в традиционната неформална министерска среща на страните от Централноевропейската инициатива (ЦЕИ) в Ню Йорк, организирана от хърватското ротационно председателство на организацията. ЦЕИ е най-големият и най-стар форум за сътрудничество в региона и догодина ще чества 30 десетилетия от създаването си. България е член от 1996 година. \r\nПредставителите на отделните държави акцентираха в изложенията си за напредъка на европейската интеграция на Западните Балкани, постигнат по време на Българското председателство, като обсъдиха и перспективите пред страните от Източното партньорство. \r\nПредставителите на Албания и Република Македония благодариха за подкрепата от София за започване на преговори за членство. \r\n“Европейският съюз е най-успешният многонационален и мирен проект, но без Западните Балкани той няма да бъде завършен. Благодаря за добрите думи към България, благодаря на Румъния и Хърватия, че като председателство на Съвета ще продължат нашите приоритети. Само за шест месеца България успя да спечели 26 страни, които да подкрепят категорично разширяването на Съюза”, заяви Захариева. \r\nБългарският първи дипломат взе участие и в министерска среща, посветена на Сирия, на която държавите изложиха позициите си по ситуацията в Идлиб и договореностите между президентите на Русия и Турция за деескалация на напрежението.  \r\n“Бежанците биха се върнали тогава, когато видят поне начало на политическия процес и начало на работата за нова конституция. Няма как да започне възстановяването, преди да е започнал политическият процес”, каза Захариева. \r\nНа проведената през април 2018 г. в Брюксел втора международна министерска конференция по Сирия „Подкрепа за бъдещето на Сирия и региона“ България обяви принос  в размер на 150 000 евро за справяне с тежката хуманитарна ситуация в Сирия, както и 200 000 евро за Регионалния доверителен фонд за сирийската криза „Мадад“. Отделно страната ни отдели и 1 298 805 евро за Механизма за бежанците в Турция.", "date": "2018.09.27", "title": "Вицепремиерът Екатерина Захариева участва в конференция срещу антисемитизма заедно с генералния секретар на ООН"}
{"url": "http://www.focus-news.net/news/2018/09/27/2571896/smolyan-kmetat-nikolay-melemov-napravi-podaratsi-na-tri-bebeta-v-shiroka-laka-koito-sa-rodeni-tazi-godina.html", "text": "Кметът Николай Мелемов дари три бебета в Широка лъка родени тази година с подаръци. Това съобщиха от пресцентъра на  Общината . Никол, Маргарита и Стою получиха памперси, играчки и други консумативи, необходими за отглеждането им. Кметът на селото Васил Седянков също дари малчуганите с подаръци. „Това е забележително събитие за Широка лъка, защото младите семейства решават да си останат тук и да отглеждат децата си\", каза Мелемов и допълни, че се надява да има още такива прекрасни поводи в селото. Той пожела на бебетата да са живи, здрави и благословени, а на щастливите родители да ги отглеждат с много любов и търпение.        \r\nСедянков посочи, че в детската градина има 12 дечица, а миналата година са били 8, което за едно село е много добър показател. Правим всичко възможно да поощряваме и задържим младите семейства  тук. Това става възможно, защото кмет, депутати, областен управител и отговорните фактори в областта работят в екип и провеждат целенасочена политика за развитието на селото. Много се направи за Широка лъка и хората го виждат и оценят. Предишният кмет Каврошилов ми каза, че за първи път вижда кмет, депутати и областен управител да работят в екип и затова има резултати”, коментира Васил Седянков.  \r\nПо негова идея от 2012 г. досега кметът Мелемов лично посещава всяко новородено детенце в Широка лъка и му дава подаръци.           \r\n„Наистина много е направено за селото. Тук работя и мога да издържам семейството си. Нямаме намерение да напускаме родното си място\", каза един от щастливите татковци Тодор.", "date": "2018.09.27", "title": "Смолян: Кметът Николай Мелемов направи подаръци на три бебета в Широка лъка, които са родени тази година"}
{"url": "http://www.focus-news.net/news/2018/09/27/2571897/burgas-telata-na-dvama-mazhe-sa-otkriti-v-moreto-kray-lozenets.html", "text": "Телата на двама мъже са открити в морето край Лозенец. Това потвърди за  Радио \"Фокус\"-Бургас  гл. комисар Калоян Калоянов - директор на ОДМВР-Бургас. Относно тяхната самоличност, той отговори, че не може да коментира докато не бъдат извършени съответните процедури.   \r\nДеница ДИМИТРОВА \"Фокус\" продължава да следи случая .", "date": "2018.09.27", "title": "Бургас: Телата на двама мъже са открити в морето край Лозенец"}
{"url": "http://www.focus-news.net/news/2018/09/27/2571899/kyustendil-obshtinskiyat-savet-vze-reshenie-za-vnasyane-na-predlozhenie-v-ministerski-savet-za-otpuskane-na-personalna-pensiya-na-dve-detsa.html", "text": "Общинският съвет в Кюстендил взе по време на днешното си заседание решение за внасяне на предложение в Министерски съвет на Република България за отпускане на персонална пенсия на децата Денис и Марая Симеонови, предаде репортер на  Радио „Фокус“ – Кюстендил . Бащата на двете деца е починал, а майка им е безработна. С разпореждане на Националния осигурителен институт е отказано на двете деца да бъдат отпуснати наследствени пенсии. Увеличава се  капацитетът на действащия Комплекс за социални услуги в Кюстендил. Комплексът за социални услуги е създаден през 2015 година, а с предходни решения на Общински съвет са добавени към него Център за временно настаняване и Дневен център за пълнолетни лица с увреждания. Предвижда се общият капацитет на комплекса да бъде 1291 потребители, а общата численост на персонала – 101 служители. Съветниците дадоха съгласие действащият към момента Областен информационен център да продължи да съществува, като се предостави за безвъзмездно ползване помещение в читалище „Братство”. Срокът на действащия към момента Областен информационен център е до 31 декември 2018 година. Очаква се да бъде обявена нова процедура за директно предоставяне на безвъзмездна финансова помощ, директни бенефициенти ще бъдат общините. \r\nВенцеслав ИЛЧЕВ", "date": "2018.09.27", "title": "Кюстендил: Общинският съвет взе решение за внасяне на предложение в Министерски съвет за отпускане на персонална пенсия на две деца"}
{"url": "http://www.focus-news.net/news/2018/09/27/2571898/sport-sobstvenikat-na-monako-prodava-kluba-i-se-mesti-v-angliya.html", "text": "Руският собственик на Монако Дмитрий Риболовлев подготвя продажбата на клуба. Интерес има от страна на инвеститори от САЩ и от Обединените арабски емирства, съобщава FC Business Magazine. Руският олигарх от близо година се оглежда за продажбата на клуба от Княжеството най-вече заради липсата на резултати от инвестициите му. Според анализатори обаче причината е друга, защото за пет години начело на клуба Монако има шампионска титла на Франция, както и полуфинал в Шампионската лига и винаги присъства на европейската сцена. \r\nНякои медии като Ie10sport.com твърдят, че руснакът няма да напусне футбола изобщо, а ще си вземе отбор от Англия - Висшата лига или Чемпиъншип. FC Business Magazine смята, че интересът на американците е по-изразен и по-постоянен, но и арабската кандидатура не била за изпускане. Очакванията са в близко бъдеще Дмитрий Риболовлев да държи в ръцете си оферти от потенциалните кандидати за клуба. В същото време кризата в Монако се задълбочава, след като князете допуснаха домакинска загуба от Анже с 0:1. По този начин монегаските вече нямат победа в 7 поредни срещи във всички турнири. \r\nВенцислав ДРАГОМАНОВ", "date": "2018.09.27", "title": "Спорт: Собственикът на Монако продава клуба и се мести в Англия"}
{"url": "http://www.focus-news.net/news/2018/09/27/2571892/tsvetan-sashev-istorik-dobrichkata-epopeya-i-obsadata-na-tutrakan-sa-zlatni-stranitsi-v-istoriyata-na-balgarskata-voyska.html", "text": "Добричката епопея и обсадата на Тутракан са златни страници в историята на българската войска. Това каза в предаването „Добрич – Блян вихрен, понесен над степ ековита…“ на  Радио „Фокус“  Цветан Сашев, уредник в Музея за нова и най-нова история в Добрич. По думите му Първата световна война е един от най-чудовищните феномени в човешката история. „Никога дори в най-големите военни кампании до този момент не са се включвали такива човешки маси и ареалът на водените бойни действия не е бил толкова голям. Броят на държавите е 32 като в тях се включва и Британската империя, съдържаща в себе си седем субекта. България също е част от този калейдоскоп с едно наистина особено присъствие. В тази война ние поставяме рекорд, който най-вероятно никога няма да бъде подобрен. При население от около 4 300 000 жители в пиковия момент на бойните действия са мобилизирани над 800 000 души. Добруджа също е част от тази особена епоха и за пореден път се кове славата на българското оръжие. На така наречения добруджански фронт убедени в своята правота се сблъскват румънски, сърбо-хърватски и руски войски срещу български, немски и турски войски“, отбеляза Сашев.  \r\nНа 1 септември 1916 г. Трета българска армия, предвождана от ген. Стефан Тошев, навлиза в Южна Добруджа. Така започва за добруджанци освободителната война. Войски от така наречения подвижен резерв на варненския укрепен пункт след офанзива и няколкочасов бой на 3 септември превземат село Баладжа, днешното село Стожер, а българските войски са само на 9 км от Добрич. В този момент ген. Иван Колев заедно с Първа конна дивизия води своя легендарен бой между селата Кочмар и Карапелит. „Победата на нашата конница, при която са ранени и убити над 600 вражески войници и са пленени повече от 700, в съчетание с овладяването на село Баладжа, води до това, че в редовата на 19-та румънска пехотна дивизия, дислоцирана в Добрич, се създават панически настроения и е взето решение дивизията да изостави града. На 4 септември българските войски влизат в освободения град. Румънското командване обаче не се отказва и се взема решение градът да бъде атакуван. В следващите 3 дни – на 5, 6 и 7 септември, се състоят сраженията, които в цялост наричаме Добричка епопея“, разказа Цветан Сашев. В този момент българската армия удържа напора на вражеските части. Историкът подчерта, че интересен акцент е фактът, че за първи път армията на нашата страна влиза в сблъсък с армията на Русия, тази, която преди 38 години е освободила българите от османско иго. През 1916 година обаче патриотизмът надделява над всякакви сантиментални чувства. Историкът припомни, че във времето когато започва Добричката епопея, започва и атаката на Тутраканската крепост.  \r\n„Начинът, по който са направени отбранителните съоръжения, е дал основание да се смята, че това е една от най-добрите крепости в света. Отбранителната система е проектирана от едни от най-добрите инженери на епохата. 15 форта, две отбранителни линии, с множество окопи, картечни гнезда, бетонирани укрития, командни места и множество куполни оръдия съставляват това, което командващият крепостта ген. Аслан с гордост нарича „моят малък Вердюн“. Румънската гордост е разбита от българската армия за по-малко от 48 часа. Цената на тази победа е 8000 убити и ранени. Загубите за румънците са два пъти по-големи, като особено впечатляващ е броят на пленените – 28 450 човека“, разказа Цветан Сашев. Той припомни казаното от легендарният немски фелдмаршал Аугуст фон Макензен, че българската армия е една от най-добрите в света. „Признанието от войн, който идва от друга епоха, тази на Левски и Ботев, говори само по себе си“, коментира историкът. Битката за Добруджа продължава и през следващия месец и половина се водят множество сражения. Особено впечатляваща е първата атака на Кубадинската позиция. Тя се провежда на 17,18 и 19 септември 1916 година. От българска страна са изстреляни 658 000 патрона и почти 20 000 снаряда. „Бойните действия в Северна и Южна Добруджа са един непрекъснат триумф, всеки един род войски се представя блестящо. Победени са руски, румънски и сърбо-хърватски войски. Успехите показват силата на българското оръжие в една справедлива война, водена до край“, каза Цветан Сашев. \r\nЖулиета НИКОЛОВА", "date": "2018.09.27", "title": "Цветан Сашев, историк: Добричката епопея и обсадата на Тутракан са златни страници в историята на българската войска"}
{"url": "http://www.focus-news.net/news/2018/09/27/2571887/d-r-siyka-cherneva-rzi-smolyan-na-teritoriyata-na-oblastta-nyama-registrirani-sluchai-na-zapadnonilska-treska.html", "text": "На територията на област Смолян няма регистрирани случаи на западнонилска треска (ЗНТ). Това съобщи за  Радио „Фокус“ – Смолян  д-р Сийка Чернева – директор на дирекция „Надзор на заразните болести” при Регионална здравна инспекция (РЗИ) – Смолян. Тя поясни, че западнонилската треска е вирусна зоонозна инфекция с природноогнищен характер и трансмисивен механизъм на предаване – чрез ухапване от комари. „Треска „Западен Нил“ е сезонно заболяване. Разпространението му зависи от биологичните особености на живия преносител – комара. За Европа, времето, през което най-често се регистрират случаи е от юли до октомври, с пик през август – септември. През последните години първите случаи на заболяването се съобщават още през месец май, а регистриране на случаи се среща и до месец декември“, посочи д-р Чернева. \r\nТя отбеляза, че резервоарите на вируса в природата са диви птици и животни. „Боледуват основно птици, но също така и хора, коне, кучета, котки, прилепи, скунксове, катерици, алигатори. Заразяват се след ухапване от комар и доста по-рядко от кърлеж. Хората се заразяват основно при ухапване от комар, но е възможно възникване на инфекция и при органна трансплантация и чрез преливане на кръв“, уточни д-р Чернева. \r\nТя допълни, че по данни на Европейския център за превенция и контрол на заболяванията, Стокхолм, през 2018 г. са докладвани 710 случая на Западнонилска треска в Европейския съюз (в Италия - 327, Гърция – 147, Румъния – 117, Унгария – 96, Франция – 11, Австрия – 8, Хърватска – 3 и Словения -1). Заболели са регистрирани и в други държави: Сърбия – 213, Израел – 49 и Косово – 3. Съобщени са и 63 смъртни случая на ЗНТ: в Сърбия – 21, Гърция – 16, Италия -13, Румъния – 12 и Косово - 1. \r\nНели ГЕРГЬОВСКА", "date": "2018.09.27", "title": "Д-р Сийка Чернева, РЗИ – Смолян: На територията на областта няма регистрирани случаи на западнонилска треска"}
{"url": "http://www.focus-news.net/news/2018/09/27/2571900/galina-koleva-regionalna-biblioteka-dora-gabe-dobrich-prouchvaneto-i-populyariziraneto-na-zhivota-i-tvorchestvoto-na-dora-gabe-e-sred-prioritetite-na-nashata-biblioteka.html", "text": "„Проучването и популяризирането на живота и творчеството на Дора Габе е сред приоритетите на нашата библиотека“. Това каза в предаването „Добрич – Блян вихрен, понесен над степ ековита…“ на  Радио „Фокус“  Галина Колева, специалист в отдел Краезнание“ в Регионална библиотека „Дора Габе“ в Добрич.  В резултат на дългогодишна събирателска  дейност са набавени значителен брой библиотечни документи, които са организирани в ценна библиотечна колекция, част от фонда на библиотеката в добруджанския град.  \r\n„Добруджа е  водеща тема в библиотечна колекция „Дора Габе”, която съдържа книги, фотографии, ксерокопия на архивни документи, репродукции, вещи на Дора Габе, посмъртната маска на лицето на Дора Габе, видеофилми, аудиокасети, грамофонни плочи, графики и фотографски негативи и позитиви. Притежаваме книги от личната библиотека на Дора Габе на български, руски, полски и немски език. Особен интерес представляват книгите с автограф, сред които се открояват тези на В. Незвал, Маруся и Ян Каспрович, Константин Федин, Елисавета Багряна, Блага Димитрова и др. Колекцията съдържа и книги от фонда на библиотеката – издания от и за Дора Габе, био-библиографски издания, изследвания, анкети  – на проф. Иван Сарандев, Снежина Кралева, Стефан Коларов, Йордан Дачев, Драгни Драгнев и др. Тук се съхраняват и книгите на Дора Габе  на чужди езици и отделни преведени нейни стихове на руски, румънски, полски, немски, чешки и френски език, както и отделни стихотворения, преведени на английски, украински, гръцки език“, разказа Галина Колева.  \r\nТя допълни, че преводаческата дейност на Дора Габе е съществена част от нейното богато творческо наследство. Библиотеката в Добрич притежава и съхранява множество ценни документи, свързани с преводаческото майсторство на поетесата. В колекцията се съхраняват книги и части от книги в превод на Дора Габе, например „Анхели” на Словацки (1925 г.), едно от най-високите постижения на преводното изкуство на поетесата, ”Кримски сонети” на Адам Мицкевич, поместени  в „Избрани произведения” на Адам Мицкевич  (1955 г.). Библиотеката притежава и копия на документалните филми – „С отворени очи”, „Потърсете ме в раната на цветето” и др. Богатият снимков материал включва фотографии на семейството на Дора Габе – като студентка, като учителка в Добрич, със съпруга си, с колеги писатели и с близки,  по време на гостувания в Добруджа  и др. „Съхраняваме и множество писма и пощенски картички на едни от най-изтъкнатите творци и общественици по това време, с които си е кореспондирала поетесата. Особено ценни за нас са оригиналът „Профил. Графика” на Дечко Узунов, оригиналът на рецензия от Дора Габе за стихосбирката „Сиротински песни” на Йордан Стубел и запис на „Стихове за деца от Дора Габе” с автентичния глас на поетесата“, посочи Галина Колева.  \r\nБиблиотечна  колекция „В света на Дора Габе” е център за популяризиране живота и творчеството на именитата добруджанска поетеса  сред   широката читателска аудитория  на град Добрич и областта, от страната и чужбина. През 2012 г. са дигитализирани и представени в Европейската дигитална библиотека Europeana 90 фотографии. Те са поставили началото на дигитална колекция, посветена на изтъкнатата поетеса. През месец август, по повод 130-годишнината от рождението на Дора Габе е обогатена Дигиталната библиотека с нова рубрика – „В света на Дора Габе” . В нея са представени  пълнотекстово 16 книги – нейни произведения,  както и нейни преводи на произведенията на други автори. Всички те са издадени между 1908 и 1947 година. Почитателите на личността и творчеството ѝ могат да видят и прочетат първата ѝ  стихосбирка  – „Теменуги” (1908), за която самата тя казва: „Тя е моят спомен от работата ми с Яворов. Заглавието напомня за цветята, които той ми изпращаше. В колекцията присъства и ранната творба на Дора Габе „Някога”(1924 г.), сочена като пример за ескпериментална проза. Проза, която разказва за детски спомени, но предназначена по-скоро за възрастни, които искат да видят света през детските очи.  \r\nПредставена е и втората ѝ поетична книга за възрастни „Земен път” (1928 г.). По думите на специалиста книгите на Дора Габе за деца са настолно четиво на няколко поколения българчета и принадлежат към класиката на българската детска литература. Дигитална колекция „В света на Дора Габе” съдържа няколко от емблематичните детски книжки на поетесата от посочения период. Между тях са „Звънчета” (изд. от 1925 г.), „Малкият добруджанец” (изд. от 1927 г.), „Малки песни” (изд. от 1929 г.), „Бронзово братче и живо сестриче” ( изд. от 1938 г.) и др. „В новата рубрика на нашата дигитална колекция са пълнотекстово представени и стихосбирката на Ян Каспрович „Химни”, преведена от полски от Дора Габе (1924 г.) и антологията „Полски поети” (1921 г.), чийто съставител и редактор е поетесата. Тя е и преводач на включените в антологията стихотворения. Разбира се, рубриката „В света на Дора Габе” ще бъде обогатявана във времето и с нови дигитални копия на творбите на изтъкнатата добруджанка, чиято съдба и слово са свързани с нашия край. Нейното име носи и нашата библиотека, която с почит съхранява паметта за нея“, допълни Галина Колева. \r\nЖулиета НИКОЛОВА", "date": "2018.09.27", "title": "Галина Колева, Регионална библиотека „Дора Габе“ - Добрич: Проучването и популяризирането на живота и творчеството на Дора Габе е сред приоритетите на нашата библиотека"}
{"url": "http://www.focus-news.net/news/2018/09/27/2571901/sliven-noviyat-park-po-porechieto-na-reka-asenovska-zasega-nyama-da-bade-imenuvan-kaymak-chalan.html", "text": "Новият парк по поречието на река Асеновска в Сливен засега няма да бъде именуван „Каймак – Чалан“. Това стана ясно по време на заседание на Общинския съвет, предаде репортер на  Радио „Фокус“ – Сливен . Паркът остава без име, след като на днешната сесия  групата на ГЕРБ предложи оттегляне на предложението, което беше прието от вносителя. Мотивът предложението да не се гласува днес беше, че то не е подложено на широко обществено обсъждане.", "date": "2018.09.27", "title": "Сливен: Новият парк по поречието на река Асеновска засега няма да бъде именуван „Каймак – Чалан“"}
{"url": "http://www.focus-news.net/news/2018/09/27/2571904/blagoevgrad-obshtinski-savet-bansko-odobri-aktualizatsiya-na-byudzheta-na-obshtinata-za-2018-g.html", "text": "На редовното си заседание Общински съвет - Банско гласува направените предложения за актуализация на параметрите на бюджета на Общината за 2018 г. Законовият механизъм се използва тогава, когато в хода на календарната година се изменя инвестиционната програма на общината – някои обекти отпадат за сметка на други, които не са били включени в плана. Това съобщиха от пресцентъра на  Община Банско . \r\n„Пренасочихме средства към инвестиционни обекти, които възникнаха в хода на годината за сметка на отпадналите планирани капиталови дейности. С т. нар. актуализация на бюджета, официално пренареждаме бюджетните параграфи, с които отчитаме своята дейност“ коментира кметът Георги Икономов. \r\nМестният парламент прие също Правила за определяне на реда и условията за разпределяне на броя на такситата между превозвачите на територията на общината. Тяхното утвърждаване е в изпълнение на изискванията на Закона за автомобилните превози и цели осигур яване на равнопоставеност между таксиметровите компании. \r\nОдобено бе предложението на кмета за кандидатстване за безвъзмездна помощ от ПУДООС с проект „Изграждане на водопровод и разделна канализация за ул. „Глазне“ в участъка между ул. „Иван Вазов“ до ул. „Хр. Матов“ в гр. Банско“. Съществуващата ВиК мрежа е строена през 60-те години на 20 в., а улицата е планирана за преасфалтиране, което налага подмяната на подземната инфраструктура преди да бъде извършен ремонт на настилката. Прогнозната стойност на проекта е 988 600 лева, като съфинансирането от страна на местната администрация е 2 %. \r\nСъветниците одобриха финансовото подпомагане на участието в музикалния конкурс „Детски Пирин Фолк“ на малката Михаела Манчева. Шестокласничката се занимава с пеене от три години в Школата по народно пеене и народни инструменти на Марин Бърдарев. Участва в национални конкурси и фестивали като „Орфеево изворче”- гр. Стара Загора, „Орфееви таланти” – гр. Калофер и гр. Пловдив, музикалната класация на „радио Хоризонт” – „Млади фолклорни таланти” в Студио 1 на БНР – гр. София. Участва в записването на Първия самостоятелен албум на Школата по народно пеене и народни инструменти, както и в общи концерти с едни от най-известните музиканти от шоубизнеса в България организирани от Марин Бърдарев с подкрепата на Община Банско.", "date": "2018.09.27", "title": "Благоевград: Общински съвет - Банско одобри актуализация на бюджета на Общината  за 2018 г."}
{"url": "http://www.focus-news.net/news/2018/09/27/2571905/ministar-mladen-marinov-shte-otkrie-renoviranata-sgrada-na-rspbzn-nova-zagora-na-28-septemvri.html", "text": "Министърът на вътрешните работи Младен Маринов ще открие реновираната сграда на РСПБЗН - Нова Загора от 11.00 часа на 28 септември. Това съобщиха от пресцентъра на  МВР . \r\nРеновирането на сградата на Регионалната служба „Пожарна безопасност и защита на населението“ е по проект „Подобряване енергийната ефективност“ по оперативна програма „Региони в растеж” 2014-2020 с бенефициент Община Нова Загора, в партньорство с РДПБЗН - Сливен.  \r\nНа церемонията ще присъстват още главен комисар Николай Николов, директор на ГДПБЗН, старши комисар Димитър Величков, директор на ОДМВР - Сливен, комисар Владимир Демирев, директор на РДПБЗН - Сливен, и други официални гости.", "date": "2018.09.27", "title": "Министър Младен Маринов ще открие реновираната сграда на РСПБЗН - Нова Загора на 28 септември"}
{"url": "http://www.focus-news.net/news/2018/09/27/2571902/kyustendil-devet-obshtinski-vodoema-shte-badat-prehvarleni-ot-obshtinata-za-stopanisvane-ot-strana-na-darzhavata.html", "text": "Девет общински водоема ще бъдат прехвърлени от Община Кюстендил за стопанисване от страна на държавата. Това беше решено по време на заседанието на Общински съвет – Кюстендил, предаде репортер на  Радио „Фокус“ – Кюстендил . Общината е собственик на 10 водоема, единият от които е отдаден на концесия за срок от 35 години. За всички стопанисвани водоеми Община Кюстендил е длъжна да предприема дейности за поддържане на язовирните стени и съоръженията към тях, което изисква много финансови средства, включително и за поддържане на водоемите в изправно състояние. С оглед на безопасността на населението и на инфраструктурата се предприема прехвърляне на собствеността, с цел водоемите да бъдат стопанисвани и поддържани по най-добрия начин от страна на Държавно предприятие „Управление и стопанисване на язовири”.  \r\nПредложението е за прехвърляне на собствеността на водоемите в землищата на селата Радловци, Грамаждано, Горна Брестница, Таваличево, Катрище и Граница, както и язовир „Бухарец“. Община Кюстендил ще дари високопроходим автомобил, който ще бъде използван от страна на Регионална дирекция „Пожарна безопасност и защита на населението“ за превенция и гасене на горски пожари. Стана ясно, че ще бъде предоставена възможност на футболен клуб „Велбъжд“ да ползва места за реклама на територията на Община Кюстендил. Община Кюстендил ще кандидатства по проекти за заетост на 25 хора с трайни увреждания. Съветниците подкрепиха две предложения за сключване на договори с Агенцията за социално подпомагане. Единият договор е за осигуряване на заетост на 15 лица над 29-годишна възраст, които са с трайни увреждания. Другият договор е за наемане на 10 лица с трайни увреждания, но до 29-годишна възраст. И в двата случая лицата ще бъдат предварително подбрани от страна на Дирекция „Бюро по труда” – Кюстендил. Те трябва да са незаети и търсещи работа. Наемането н безработните лица ще стане по проекти по Оперативна програма Оперативна програма „Развитие на човешките ресурси”. Проектните стойности са 250 000 лева и 180 000 лева. \r\nВенцеслав ИЛЧЕВ", "date": "2018.09.27", "title": "Кюстендил: Девет общински водоема ще бъдат прехвърлени от Общината за стопанисване от страна на държавата"}
{"url": "http://www.focus-news.net/news/2018/09/27/2571907/afp-dvanadeset-dushi-shte-badat-podvedeni-pod-sadebna-otgovornost-za-smartonosnite-pozhari-v-portugaliya-ot-2017-ta-godina.html", "text": "Дванадесет души, включително трима командири от португалската Агенция за гражданска защита, ще бъдат подведени под съдебна отговорност заради пожарите от миналата година, които отнеха живота на 64 души, предава  AFP , като се позовава на изявление от Прокуратурата в Лисабон. \r\nСред обвиняемите, които са уличени в убийство по небрежност, са също трима местни служители и трима служители на фирма, която отговаря за поддържането на път, на който  загинаха около 50 души, се казва в съобщението от органа. Тереза Герова", "date": "2018.09.27", "title": "AFP: Дванадесет души ще бъдат подведени под съдебна отговорност за смъртоносните пожари в Португалия от 2017-та година"}
{"url": "http://www.focus-news.net/news/2018/09/27/2571906/veliko-tarnovo-rayonnata-prokuratura-shte-vnese-iskane-za-postoyanna-myarka-za-neotklonenie-zadarzhane-pod-strazha-po-otnoshenie-na-zadarzhanite-za-posegatelstvo-nad-zhurnalist.html", "text": "Районна прокуратура – Велико Търново привлече като обвиняеми и задържа за срок до 72 часа и двама мъже във връзка с извършеното посегателство над журналист. Това съобщиха от  Апелативна прокуратура – Велико Търново . И. И. и П. С. са привлечени в качеството на обвиняеми за това, че на 26 септември 2018 г в град Велико Търново, в съучастие като извършители, умишлено и по хулигански подбуди  причинили на Д. Върбанов  лека телесна повреда - престъпление по чл. 131, ал. 1. т. 12, вр. чл. 130, ал. 1 вр чл. 20 , ал 2 от НК. Предстои днес Районна  прокуратура – Велико Търново да внесе искане до Районния съд за налагане на постоянна мярка за неотклонение „Задържане под стража” по отношение на задържаните.", "date": "2018.09.27", "title": "Велико Търново: Районната  прокуратура ще внесе искане за постоянна мярка за неотклонение „Задържане под стража” по отношение на задържаните за посегателство над журналист"}
{"url": "http://www.focus-news.net/news/2018/09/27/2571909/predsedatelyat-na-ns-na-bsp-korneliya-ninova-izbrahme-imeto-balgarska-svobodna-televiziya-zashtoto-vyarvame-che-v-neya-shte-bade-izrazyavano-svobodno-mnenieto-na-horata.html", "text": "\"Избрахме името \"Българска свободна телевизия\" (БСТВ), защото вярваме, че в нея ще бъде изразявано свободно мнението на хората, без страх, а истината и фактите да се представят такива, каквито са, без цензура\". Това каза председателят на НС на БСП Корнелия Нинова при внасянето на документите за лиценз на БСТВ в СЕМм съобщиха от пресцентъра на  партията . Тя заяви, че с откриването на медията, левицата иска да помогне на България- от 111-то място да се придвижи напред. \"Искаме до декември, тази година, телевизията да стартира, но това зависи от СЕМ. Засега ще се разпространява по сателит и кабелната мрежа, ще има основно новини и публицистични предавания. Имаме и много подадени кандидатури за работа\", каза още лидерът на левицата.  \r\n\"Телевизията ще бъде обществена. Имаме желанието да бъде интересна и ще заложим на информацията и публицистиката\". Това каза Любомир Коларов, управител на Българска свободна медия. Той добави, че обществото се нуждае, преди всичко, от точна, ясна и проверена информация, която да разкрие истината за ситуацията у нас и в чужбина. \"Девизът на нашата телевизия ще бъде: \"Бъди свободен\", обяви Любомир Коларов", "date": "2018.09.27", "title": "Председателят на НС на БСП Корнелия Нинова: Избрахме името \"Българска свободна телевизия\", защото вярваме, че в нея ще бъде изразявано свободно мнението на хората"}
{"url": "http://www.focus-news.net/news/2018/09/27/2571912/blagoevgrad-gazova-butilka-na-kola-se-e-zapalila-na-ulitsa-slavyanska-v-grada-nyama-postradali.html", "text": "Газова бутилка на кола се е запалила на улица “Славянска” в Благоевград. Това съобщи за  Радио “Фокус” - Пирин  инж. Георги Пармаков, директор на Регионална дирекция “Пожарна безопасност и защита на населението” - Благоевград. Няма пострадали, нанесени са само материални щети. \r\nНатали СТЕФАНОВА", "date": "2018.09.27", "title": "Благоевград: Газова бутилка на кола се е запалила на улица “Славянска” в града, няма пострадали"}
{"url": "http://www.focus-news.net/news/2018/09/27/2571911/ivan-iliev-sos-naredbata-za-obshtestven-red-na-teritoriyata-na-stolichna-obshtina-zasyaga-domashnite-deynosti-publichnite-prostranstva-i-shuma-ot-stroitelno-montazhni-deynosti.html", "text": "Наредбата за обществен ред на територията на общината, която Общинския съвет прие е разделена в три направления. Първото е за домашни дейности и съседи, второ - публични пространства и трето за шум от строително-монтажни дейности по строежи. Това каза пред журналисти Иван Илиев - председател на постоянната Комисия по обществен ред и сигурност към Столичния общински съвет и заявител на наредбата по време на заседание на СОС, предаде репортер на  Агенция „Фокус“ . Според него тя обхваща определени часови интервали, като за домашни дейности и съседи тя е от 22.00 часа до 8.00 часа сутринта, и от 14.00 часа до 16.00 часа след обяд. „В почивните дни, такива дейности ще се извършват със съгласието на засегнатите обитатели. Като шумни действия се определят разбиване на бетон, къртене и други“, посочи той. \r\nИван Илиев изтъкна, че уличните музиканти не пречат на тишината и спокойствието на гражданите, въпреки че има много жалби срещу тях. \"Смисълът на наредбата е различен, идеята е тяхната изява да бъде регламентирана, а именно районните кметове да определят местата, на които това да се извършва. Никой не иска да ограничава изкуството“, каза той. По думите му наредбата сама по себе си не съставя нови закони, просто предначертава една нормативна рамка. На журналистически въпрос, какви ще бъдат глобите при нарушение на наредбата, той отговори: „Въпросът за глобите не е водещ, те не се налагат, за да се пълни общинската хазна, идеята е да се превъзпитава едно поведение“, обясни още заявителят на наредбата.  \r\nТой посочи, че глобите ще бъдат от 100 до 300 лв. за граждани и от 300 до 500 за фирми, които нарушават указанията. \"При повтаряне на нарушение глобата се вдига от 500 до 1000 лв.“, посочи Илиев. \r\nДаяна ДЮЛГЕРОВА", "date": "2018.09.27", "title": "Иван Илиев, СОС: Наредбата за обществен ред на територията на Столична община засяга домашните дейности,  публичните пространства и шума от строително-монтажни дейности"}
{"url": "http://www.focus-news.net/news/2018/09/27/2571910/kurir-makedoniya-loshoto-vreme-na-balkanite-v-harvatiya-izmeriha-rekordno-niski-temperaturi.html", "text": "Лошото време, което обхвана региона на Балканите през последните дни със силен вятър и обилни превалявания, включително и от сняг, бе съпътствано с падане на температурите до рекордно ниски нива в Хърватия, съобщава скопското електронно издание  „Курир“ . \r\nСъобщава се, че метеорологичната станция на връх Завиждан е регистрирана най-ниската стойност от 1953 г. насам, когато в Хърватия започва измерването на температурата: на днешния 27 септември са отчетени -4 градуса по Целзий.  \r\nУточнява се, че връх Завиждан е разположен в северната част на планинския масив Велебит, в непосредствена близост до Адриатическото крайбрежие на Хърватия. Тереза Герова", "date": "2018.09.27", "title": "„Курир“ (Македония): Лошото време на Балканите: В Хърватия измериха рекордно ниски температури"}
{"url": "http://www.focus-news.net/news/2018/09/27/2571913/emsc-zemetresenie-ot-52-po-rihter-e-registrirano-v-yuzhna-gartsiya.html", "text": "Земетресение с магнитуд от 5,2 по скалата на Рихтер е регистрирано в Южна Гърция в 13:21 часа, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 252 км югозападно от столицата Атина и на 126 км югозападно от Каламата, на дълбочина от 10 км под земната кора. \r\nКъм настоящия момент не се привеждат данни за пострадали и материални щети. Тереза Герова", "date": "2018.09.27", "title": "EMSC: Земетресение от 5,2 по Рихтер е регистрирано в Южна Гърция"}
{"url": "http://www.focus-news.net/news/2018/09/27/2571914/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – ключът към Рила“ по  Радио „Фокус“ – Пирин  ще ви срещнем с проф. д-р Магдалена Панайотова, декан на Филологическия факултет в ЮЗУ „Неофит Рилски“ и ще си спомним за една бележита жена- Надежда Андреева,български фиолог, литературен критик и историк, есеист и преводач. Автор е на книги с монографични литературоведски изследвания, студии, статии, очерци. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти може да поставяте и въпроси от различно естество, които касаят Дупница, а ние ще ги отправим към компетентните експерти в Общината. \r\nПредаването „Дупница – ключът към Рила“ се излъчва на честотите на   – Пирин всеки четвъртък, от 16.00 до 17.00 часа, с водещ Лора Калчева.", "date": "2018.09.27", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/09/27/2571890/berliner-morgenpost-erdogan-e-katsnal-na-berlinskoto-letishte-tegel.html", "text": "Около 12:30 часа местно време (13:30 часа българско време) самолетът, на борда на който е пътувал президентът на Турция Реджеп Тайип Ердоган, е кацнал във военната зона на международното летище „Тегел“ в Берлин, съобщава столичният ежедневник  Berliner Morgenpost . \r\nСлед кацането си на германска земя за първото по рода си държавно посещение, Ердоган се е отправил към посолството на Турция в Берлин, където ще проведе преговори с ръководителя на дипломатическата мисия на Анкара. \r\nОфициалната част от програмата на визитата на Ердоган ще започне в петък. В 11:30 часа местно време (12.30 часа българско време) той ще се срещне с канцлера на ФРГ Ангела Меркел, а в следобедните часове на петък – и с държавния глава Франк-Валтер Щайнмайер. След това ще присъства на държавния банкер, организиран в негова чест в берлинския дворец Белвю. Тереза Герова", "date": "2018.09.27", "title": "Berliner Morgenpost: Ердоган е кацнал на берлинското летище „Тегел“"}
{"url": "http://www.focus-news.net/news/2018/09/27/2571916/predsedatelyat-na-bsp-korneliya-ninova-vnese-v-sem-dokumentite-za-registratsiya-na-televiziya-badeshtata-mediya-shte-dade-vazmozhnost-za-svobodno-izrazyavane-na-mneniya.html", "text": "Председателят на БСП Корнелия Нинова и управителят на дружеството “Българска свободна медия” Любомир Коларов подадоха днес документи в СЕМ за регистрация на телевизия, съобщиха от пресцентъра на  партията . \"Избрахме името \"Българска свободна телевизия\", защото вярваме, че в нея ще бъде изразявано свободно мнението на хората, без страх, а истината и фактите да се представят такива, каквито са, без цензура\". Това каза председателят на НС на БСП Корнелия Нинова при внасянето на документите в СЕМ. Според нея бъдещата медия ще спомогне България да не е на в края на класациите по свобода на словото. По думите й стремежът е до декември тази година телевизията да стартира, но това зависи и от СЕМ. Нинова допълни, че по медията ще е обществена и ще наблегне основно новини и публицистични предавания. Вече има заявен голям интерес към новата телевизия както от журналисти с опит, така и от завършващи по специалността млади хора. \r\n\"Телевизията ще бъде обществена. Имаме желанието да бъде интересна и ще заложим на информацията и публицистиката\". Това заяви Любомир Коларов. Той добави, че обществото се нуждае преди всичко от точна, ясна и проверена информация, която да разкрие истината за ситуацията у нас и в чужбина. \"Девизът на нашата телевизия ще бъде \"Бъди свободен\", обяви Любомир Коларов.", "date": "2018.09.27", "title": "Председателят на БСП: Корнелия Нинова внесе в СЕМ документите за регистрация на телевизия, бъдещата медия ще даде възможност за свободно изразяване на мнения"}
{"url": "http://www.focus-news.net/news/2018/09/27/2571915/sport-var-vliza-v-shampionska-liga-ot-sledvashtiya-sezon.html", "text": "Системата за видеоарбитраж (VAR) ще бъде въведена официално в Шампионската лига от догодина, обявиха от УЕФА. Системата ще бъде използвана и в двубоя за Суперкупата на Европа през 2019 година, както и на Евро 2020. За турнира Лига Европа въвеждането на VAR ще стане през сезона 2020/2021.   \r\nПо този начин бе уважена молбата на редица клубове на континента, които се чувстваха ощетени от спорни съдийски отсъждания през последните години. Решението е взето въпреки, че президентът на УЕФА Александър Чеферин е един от най-яростните критици на гореспоменатата система. \r\nВенцислав ДРАГОМАНОВ", "date": "2018.09.27", "title": "Спорт: ВАР влиза в Шампионска лига от следващия сезон"}
{"url": "http://www.focus-news.net/news/2018/09/27/2571919/ministerstvoto-na-turizma-obyavyava-vtori-konkurs-za-detska-risunka-moyata-eden-destinatsiya-v-balgariya.html", "text": "Министерството на туризма обявява втори конкурс за детска рисунка на тема „Моята ЕДЕН дестинация в България“ по случай 27 септември - Световния ден на туризма. Инициативата е в изпълнение на проекта „Комуникационна кампания за популяризиране на дестинациите ЕДЕН в България – III издание“, финансиран по програма COSME 2014 -2020 г. на ЕС. Това съобщиха от пресцентъра на  министерството . \r\nЕДЕН дестинациите в България са 17 - Ямбол, Драгоман, Ардино, Чавдар, Мездра, Силистра, Луковит, Сандански, Кюстендил, Белоградчик, Белица, Сапарева баня, Каварна, Враца, Странджа, Казанлък и Кърджали. Целта им е да популяризират нетрадиционни и екологични форми на туризъм. Те са свързани с темите културен, воден туризъм, защитени територии и нематериално културно наследство. \r\nРисунките трябва да представят детското виждане на забележителностите и атракциите, намиращи се на територията на ЕДЕН дестинацията, която се представя - природни, културни, исторически обекти, обичаи, бит, събития, фестивали и др. Това ще помогне и да се популяризират допълнително малко познатите туристически дестинации и нетрадиционните форми на туризъм, които биха впечатлили българските и чуждестранните туристи. \r\nКонкурсът стартира на 27 септември 2018 г., а крайният срок за участие е 27 ноември 2018 г. включително. В него могат да вземат участие деца на възраст между 7 и 14 години. \r\nВсеки, който желае да участва може да изпрати своята рисунка по пощата или по куриер на адрес гр. София, ул. „Съборна“ №1, за Министерството на туризма. Всяка творба трябва да бъде придружена с декларация по образец. \r\nПолучените рисунки ще бъдат разгледани от жури и най-добрите сред тях ще получат възможността да бъдат поставени на предвидените за изработване по проекта рекламни сувенири (картички и магнити), които ще бъдат разпространявани в страната и в чужбина. На най-добрите автори ще бъдат връчени и грамоти. Допълнително ще бъде излъчена още една рисунка въз основа на гласуване (брой събрани харесвания) от страна на потребителите на www.facebook.com/Министерство на туризма. \r\nИмената на победителите от конкурса ще бъдат публикувани до 31 декември 2018 на интернет страницата на Министерството на туризма -  www.tourism.government.bg и във www.facebook.com/Министерство на туризма. \r\nОбщите условия за участие в детския конкурс „Моята ЕДЕН дестинация в България“ можете да откриете на официалния сайт на Министерството на туризма, както и декларацията, която трябва да бъде попълнена и изпратена заедно с рисунката.", "date": "2018.09.27", "title": "Министерството на туризма обявява втори конкурс за детска рисунка „Моята ЕДЕН дестинация в България“"}
{"url": "http://www.focus-news.net/news/2018/09/27/2571908/aran-uiltshir-etoa-ako-iskate-balgariya-da-vleze-v-po-golemi-pazari-mozhete-da-preskochite-evropeyskiya-i-da-otidete-direktno-kam-kitayskiya.html", "text": "Ако искате България да влезе в по-големи пазари, можете да прескочите европейския и да отидете директно към китайския. Това каза ръководителят проекти в Европейска туристическа асоциация (ЕТОА) Арън Уилтшир по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „В ЕТОА не са просто оператори и доставчици на услуги. Ние сме базирани в Брюксел и Лондон, а ключовият ни фокус е вътрешният туризъм и пазарът в Европа. Ангажирани сме в търговската част – връзките, лобирането пред Брюксел и работим за намаляване на данъците на различно национално ниво. Имаме над 1000 члена и ще отбележим 50-ата си годишнина догодина. Имаме и 4 члена на ЕТОА от България, които са представители на бизнеса“, обясни той.  \r\nПо думите му ЕТОА има огромен набор от инструменти и опит като стойността на продуктите е 71 млрд. долара, а 12% от тях са насочени към бизнес с балнео и СПА услуги. \r\n„Когато говорим за китайския пазар, 2018 година беше година на туризма ЕС-Китай. В китайския пазар има доста различни възможности, включително и такива за финансиране. Ако искате да влезете в по-големи пазари, можете да прескочите европейския и да отидете директно към китайския. Там ще бъде показано разбиране към вашия бизнес“, заяви още той. \r\nЦветелин ДИМИТРОВ", "date": "2018.09.27", "title": "Арън Уилтшир, ЕТОА: Ако искате България да влезе в по-големи пазари, можете да прескочите европейския и да отидете директно към китайския"}
{"url": "http://www.focus-news.net/news/2018/09/27/2571918/vas-obyavi-za-protivokonstitutsionni-tekstove-ot-zakonite-za-chastnata-ohranitelna-deynost-za-sadebnata-vlast-i-za-bankovata-nesastoyatelnost.html", "text": "Пленумът на Върховния административен съд (ВАС), който се проведе вчера гласува три становища по конституционни дела.  На него присъстваха 81 от върховните съдии. Това съобщиха от пресцентъра на  ВАС . \r\nПо конституционно дело № 5 и № 6 от 2018 г. 78 от съдиите подкрепиха становището, че оспорените разпоредби - чл. 5, ал. 1, т. 6, чл. 27, чл. 28, чл. 29 и параграф 1, т. 2 от Закона за частната охранителна дейност, са противоконституционни. Делото в Конституционния съд е образувано по искане на Главния прокурор и на Президента на Република България.  \r\nСъс 79 гласа „за“ Пленумът на ВАС прие становище, че разпоредбата на чл. 225, ал. 3 от Закона за съдебната власт, е противоконституционна. Становището на върховните съдии е по конституционно дело № 9 от 2018 г.,  образувано по искане на състав на Върховния касационен съд. \r\n58 от върховните съдии гласуваха становище, че чл. 59, ал. 5 и ал. 6 от Параграф 8 от Преходните и заключителни разпоредби на Закона за изменение и допълнение на Закона за банковата несъстоятелност, са противоконституционни. Становището е по конституционно дело № 11 от 2018 г., образувано в Конституционния съд по искане на Търговската колегия на Върховния касационен съд.", "date": "2018.09.27", "title": "ВАС обяви за противоконституционни текстове от законите за частната охранителна дейност, за съдебната власт и за банковата несъстоятелност"}
{"url": "http://www.focus-news.net/news/2018/09/27/2571923/stara-zagora-zapochva-izgrazhdaneto-na-industrialna-zona-zagore.html", "text": "Националната компания „Индустриални зони“ преведе 3.5 млн. лв. по сметките на Индустриална зона „Загоре“. Това е сумата, с която държавата участва като акционер с новосъздаденото дружество. На редовната си сесия днес Общинският съвет в Стара Загора даде съгласие за изработване на ПУП на бъдещата Индустриална зона „Загоре“. Това съобщиха от пресцентъра на  Общината . \r\nТова е първата фактическа стъпка за изграждане на зоната, която ще позволи да започне подписването на сделки с имоти в нея.  \r\nСъветниците дадоха съгласие за допускане на изработването на ПУП, план за застрояване и план за регулация. След изработването на подробния устройствен план, той трябва да бъде разгледан и приет от Общинския съвет. Следва да бъдат оформени парцелите със съответните идентификатори и с подробен план на инфраструктурата. Това ще позволи договаряне с потенциални инвеститори и старт на процедурата по ЗОП за изграждане на прилежащата инфраструктура –ток, водоснабдяване, канализация и др.  \r\nКъм този момент над половината от парцелите са договорени с потенциални инвеститори, като приоритет се дава на местните, които ще бъдат избирани чрез конкурс. Изискването към тях обаче, е да развиват високотехнологични производства с висока добавена стойност, за осигуряване на по-високо заплащане на труда. Очаква се строителството на зоната да започне в началото на 2019 г., а инвеститорите да могат да усвоят парцелите си в края на лятото на същата година. \r\nПредстои свикване на общо събрание на акционерите на зоната, което трябва да приеме нов устав на дружеството, както и промяна на наименованието и адреса на управление на дружеството и промени в състава на Съвета на директорите.", "date": "2018.09.27", "title": "Стара Загора: Започва изграждането на Индустриална зона „Загоре“"}
{"url": "http://www.focus-news.net/news/2018/09/27/2571917/zam-ministar-boyko-penkov-predlaganiyat-nov-model-v-zdraveopazvaneto-za-spodeleno-plashtane-shte-spesti-okolo-30-mln-lv.html", "text": "Предлаганият нов модел в здравеопазването за споделено плащане ще спести около 30 млн. лв. Това каза пред журналисти заместник-министърът по здравеопазването Бойко Пенков, предаде репортер на  Агенция „Фокус“ . \r\n„Когато се приеме една пълна демонополизация, се плаща една вноска, но тя ще бъде различна в зависимост от предложенията на различните застрахователи. Говорим за конкурентен принцип, за възможност за личен избор на човек какво да включи в своята застрахователна полица. Например Бойко Пенков е на 60 г. има нужда от кардиолог и би избрал нещо, което може да струва малко по-скъпо и да доплати, но ще знае, че е застрахован за това, което има нужда“, обясни Пенков и допълни, че това е вариант за пълна демонополизация. „Тогава извън общия пакет, който трябва да има всеки, ще може да има и допълнителни услуги“, каза  още той. \r\nЗам.-министър Бойко Пенков посочи, че във вариант Б, предложен от министър Ананиев, има споделено доплащане. „В рамките на 70 лв. е то при болничен епизод. Това изчислено на годишна база за всички болнични посещения прави разход от около 60-70 млн. лв. И така ще се спестят към 30 млн. лв., тъй като за това доплащане в момента се дават 90 млн. лв. - за 10-те дни, които престояваме в болница. Така че ще излезе по-евтино“, обясни зам.-министърът. \r\nПенков посочи, че българският пациент няма да бъде ощетен. „Това, което предлага министър Ананиев, е мобилизиране на допълнителен ресурс през здравно застраховане, тъй като с повечето събрани средства ще се гарантира по-добро качество на услугата в болниците, както и допълнителна извънболнична помощ, която да обгрижи човекът отвсякъде“, обясни той. \r\nПенков посочи, че във Франция има подобен модел. „Там има социален фонд и допълнителен фонд, към който 95% от французите са си направили застрахова. Те ходят с две пластмаси и на практика не плащат нищо. Подобна на този модел е и новата идея. Много либерален е този модел и хората се чувстват щастливи“, коментира зам.-министърът. \r\nЦветилена СИМЕОНВОА", "date": "2018.09.27", "title": "Зам.-министър Бойко Пенков: Предлаганият нов модел в здравеопазването за споделено плащане ще спести около 30 млн. лв."}
{"url": "http://www.focus-news.net/news/2018/09/27/2571920/ministar-petya-avramova-shte-otkrie-obnovenata-rayonna-sluzhba-na-pozharnata-v-nova-zagora-na-28-septemvri.html", "text": "Утре, 28 септември, от 11.00 ч. министърът на регионалното развитие и благоустройството Петя Аврамова ще присъства на откриването на реновираната Районна служба „Пожарна безопасност и защита на населението“ в град Нова Загора. Това съобщиха от пресцентъра на  министерството . \r\nСградата е обновена със средства от Оперативна програма „Региони в растеж“ 2014-2020 г.", "date": "2018.09.27", "title": "Министър Петя Аврамова ще открие  обновената Районна служба на пожарната в Нова Загора на 28 септември"}
{"url": "http://www.focus-news.net/news/2018/09/27/2571921/sofiyska-voda-obyavi-rezultatite-ot-proverkata-na-blok-200-v-zh-k-krasno-selo-ne-sa-konstatirani-techove-i-sledi-ot-nereglamentirano-vklyuchvane-kam-vik-instalatsiyata.html", "text": "„Софийска вода“ обяви резултатите от задълбочената проверка в ж. к. „Красно село”, бл. 200, вх. Д и вх. Е. Не са намерени течове по вътрешната ВиК инсталация. Липсват и следи от нерегламентирано включване към водопроводната инсталация. Това съобщиха от пресцентъра на  дружеството . \r\n\"Софийска вода\" ще направи корекции на сметките на потребителите за общи нужди от началото на годината и те ще бъдат анулирани. \r\nДружеството вече осигури възможност за дистанционно отчитане на общия водомер. Чрез него в реално време ще могат да се следят показанията. Така, при евентуална осезаема разлика в консумацията, веднага ще могат да се вземат мерки.  \r\nЕксперти от „Софийска вода“  се срещнаха на място с живущите. Те бяха информирани за резултатите от проверката и за корекциите на сметките. \r\nНастоящият случай в бл. 200 на кв. “Красно село” е прецедент. Въпреки това “Софийска вода” предприе необходимите мерки, за да избегне подобни казуси в бъдеще. Дружеството направи промени във вътрешните процедури за работа. Те ще позволят занапред да се реагира по-бързо и да се предприемат превантивни и навременни мерки в такива ситуации. \r\n„Софийска вода“ продължава мисията си да предоставя питейна вода с отлични качества и модерни услуги за над 1 500 000 души, като същевременно се отнася отговорно и с уважение към правата на потребителите.", "date": "2018.09.27", "title": "„Софийска вода“ обяви резултатите от проверката на блок 200  в ж. к. „Красно село”, не са констатирани течове и следи от нерегламентирано включване към ВиК инсталацията"}
{"url": "http://www.focus-news.net/news/2018/09/27/2571903/die-sueddeutsche-zeitung-zashto-germaniya-priema-erdogan-s-darzhaven-banketi.html", "text": "Президентът на Турция Реджеп Тайип Ердоган ще срещне поддръжници и противници в Германия. Времето за рестартиране на отношенията между Берлин и Анкара е благоприятно, но от посещението на Ердоган също така произтичат задължения. Без засвидетелстване на уважение едва ли ще бъдат издействани отстъпки, коментират в редакцията на  Die Sueddeutsche Zeitung , най-тиражираният вестник в Германия.  \r\nПо ирония на съдбата, този четвъртък, свръзан съдбовно с Европейското първенство по футбол през 2024 г., в Германия пристига „Имам Бекенбауер“. Прякорът си Ердоган получава преди няколко десетилетия в Истанбул заради футболните му умения и религиозния му уклон.  Професионалната му кариера няма нищо общо с футбола, освен ако не изключим фактът, че спортът е подходящ начин за политическа мобилизация на масите.  \r\nНе е случайно, че решението за Eвро 2024 ще бъде взето същия ден, в който Ердоган пристига в Берлин. Залогът на Анкара е ясен: надеждите са, че в дуела между Турция и Германия победител ще бъде Ердоган.  \r\nВъв всеки случай футболното събитие ще бъде прелюдия към едно вече емоционално заредено посещение. Повечето германци не разбират защо Ердоган ще бъде приет с всички държавни почести. Опозиционните политици категорично критикуват решението на управляващите в Берлин. Защо на държавния глава, който преследва опозиционните политици и вкарва журналисти в затвора трябва да бъде оказвана подобна чест? Мнозина представители на турската общост в Германия смятат, че на Турция се гледа с пренебрежение \r\nНалице са убедителни аргументи „за“ държавно посещение на турския президент. Най-важният бе изтъкнат от държавния глава на ФРГ Франк-Валтер Щайнмайер: с поканата си към Ердоган той иска да покаже на германските граждани с турски корени уважение към тяхната страна на произход.  Всъщност, мнозина германски турци са убедени, че родината им се третира с пренебрежение. Да се противодействаш на това усещене е разумен ход.  \r\nРешението Ердоган да бъде посрещнат като държавен гост обаче поражда и съответни задължения. Щайнмайер и Меркел трябва да изяснят нещо: без отстъпки от страна на Анкара няма да има и такива от страна на Берлин. Няма икономическа помощ, докато в турски затвори все още има германски граждани, задържани по политически причини; няма да има подкрепа за разширяването на митническия съюз на ЕС, докато репресиите в Турция не намалеят.  \r\nМоментът за преговори е благоприятен. Тъй като Турция влоши отношенията си със САЩ и бе тласната към валутна криза, Ердоган отново търси отново близостта на Европа. Неотдавна дори от неговите уста се чуха дори похвали за Меркел. Само допреди година политиците в Берлин често биваха сравнявани с нацистите. Ердоган иска рестартиране на отношенията с Германия. Това е шанс. Турската опозиция продължава да бъде потискана \r\nНо е ясно, че не всичко може да бъде забравено с натискане на един бутон. Може да отнеме години, докато част от унищоженото доверие бъде възстановено. Турската опозиция продължава да бъде потискана. И въпросите са все така болезнени: как да се справяме с религиозната асоциация ДИТИБ, за която има подозрение, че шпионира? Как да се справим със съмнителни искания за екстрадиция в Турция? \r\nЕрдоган ще срещне поддръжници и противници в Германия. Той ще разговаря с канцлера на ФРГ Ангела Меркел и с държавния глава на страната Франк-Валтер Щайнмайер, но трябва да преглътне, че лидерът на правителството в Берлин все пак няма да го уважи на държавния банкет в двореца Белвю, даден в негова чест. Трябва също така и да преглътне, че на масата до него ще бъде „зеленият“ политик Джем Йоздемир, един от най-яростните му критици. Надеждите са домакините все пак да използват разумно посещението на Ердоган. Тереза Герова", "date": "2018.09.27", "title": "Die Sueddeutsche Zeitung: Защо Германия приема Ердоган с държавен банкет?"}
{"url": "http://www.focus-news.net/news/2018/09/27/2571926/stara-zagora-okrazhnata-prokuratura-vodi-razsledvane-za-vzriveniya-bankomat-v-stara-zagora-naznacheni-sa-pozharotehnicheska-i-otsenitelna-ekspertiza.html", "text": "Получен е сигнал на тел. 112 за взривен банкомат в гр. Стара Загора, кв. „Железник“.  АТМ устройство е собственост на банка. Извършен е оглед на местопроизшествие и са иззети веществени доказателства. това съобщиха от  Апелативна прокуратура-Пловдив . Образувано е досъдебно производство за престъпление по чл. 195, ал.2 вр. с ал.1,т.4 във вр. с чл. 194, ал.1 от Наказателния кодекс,  за това, че чрез използване на специален начин – взривяване на АТМ устройство са отнети чужди движими вещи – пари в големи размери, собственост на банка, както и за престъпление по чл. 333 във вр. с чл. 330, ал.1 от Наказателния кодекс, за това, че чрез взрив е повреден хранителен магазин и унищожено АТМ устройство. \r\nНазначени са пожаротехническа експертиза и оценителна експертиза. Разследването по делото продължава с разпити на свидетели.", "date": "2018.09.27", "title": "Стара Загора: Окръжната прокуратура води разследване за взривения банкомат в Стара Загора, назначени са пожаротехническа и оценителна експертиза"}
{"url": "http://www.focus-news.net/news/2018/09/27/2571928/sofiya-nakazanie-ot-dve-godini-zatvor-za-oskvernyavane-na-natsionalniya-flag-i-huliganstvo-nalozhi-spetsializiraniyat-nakazatelen-sad.html", "text": "Специализираният наказателен съд наложи наказание от две години „Лишаване от свобода“ на Михаил Михайлов, който преди три и половина месеца бе обвинен от Специализираната прокуратура за оскверняване на националния флаг и за хулиганство. Това съобщиха от  Апелативната специализирана прокуратура . \r\nНа 3 юни 2018 г. мъжът публикува в социалните мрежи клип, в който се вижда как недалеч от столичната Съдебна палата самият той пали националнен трибагреник, после го хвърля на земята и уринира върху него. Няколко часа по-късно мъжът бе задържан и обвинен. \r\nРезултатите от насрочената по делото съдебно-психиатрична експертиза показаха, че Михайлов не страда от психично заболяване и може да отговаря за деянията си. Съдът прие представените от прокуратурата доказателства и го призна за виновен. \r\nМихайлов остава в ареста, след като две съдебни инстанции уважиха искането на Специализираната прокуратура да бъде задържан под стража. \r\nПрисъдата не е окончателна и може да бъде обжалвана пред Апелативния специализиран наказателен съд.", "date": "2018.09.27", "title": "София: Наказание от две години затвор за оскверняване на националния флаг и хулиганство наложи Специализираният наказателен съд"}
{"url": "http://www.focus-news.net/news/2018/09/27/2571927/prof-asen-nikolov-natsionalen-konsultant-po-akusherstvo-i-ginekologiya-nyama-uvelichenie-na-maychinata-i-na-detskata-smartnost-prez-poslednite-godini.html", "text": "Няма увеличение на майчината и на детската смъртност през последните години. Това каза проф. д-р Асен Николов - национален консултант по акушерство и гинекология по време на изслушване в парламентарната здравна комисия за двата случая със смърт на родилки, предаде репортер на  Агенция „Фокус“ . \r\n„Въпреки абсолютно всички действия, които предприемат институциите и болниците, има случаи на починали родилки. В България през последните години независимо от дадени пропуски като цяло нямаме увеличение на майчината и на детската смъртност, което е добър показател“, каза проф. Николов. \r\nВъв връзка със случая с починала родилка в Смолян е направено независимо привеждане на документацията. „И категорично по документация всичко до раждането отговаря на добрата медицинска практика – тя постъпва с дадено разкритие и се реализира се пълното по всички критерии. След това по време на самото раждане има проблем, но се предприемат допустими практики. 8 часа след това настъпва проблемът, шест часа се борят колегите за живота й. По документация не се установяват пропуски“, каза още проф. Николов и обясни, че няма конкретни данни какво са установили патоанатомите след това. \r\nПо отношение на втория случай в Плевен, той посочи, че документално самата пациентка има дискова херния с претърпяна корекция. „Затова колегите решават директно да минат на интубация, но настъпват проблеми“, обясни проф. Николов. \r\nЦветилена СИМЕОНОВА", "date": "2018.09.27", "title": "Проф. Асен Николов, Национален консултант по акушерство и гинекология: Няма увеличение на майчината и на детската смъртност през последните години"}
{"url": "http://www.focus-news.net/news/2018/09/27/2571931/balgarski-i-rumanski-ekipi-uchastvaha-v-dvustranno-uchenie-trakiya-2018-trenirovka-testva-reaktsiite-pri-intsidenti-s-opasni-himicheski-tovari-i-razliv-na-neftoprodukti-v-reka-dunav.html", "text": "Координирани действия бяха предприети от сили на Единната спасителна система на територията на област Видин и съвместните екипи за химическа, бактериологична, радиоактивна и ядрена защита на Главна дирекция \"Пожарна безопасност и защита на населението\" - МВР и Главния инспекторат за извънредни ситуации от северната ни съседка Румъния. Това съобщиха от пресцентъра на  МВР . \r\nПроверена бе готовността за действия на отговорните структури при ограничаване и ликвидиране на последствия от възникнал инцидент с цистерна, превозваща опасни химически товари и разлив на нефтопродукти в река Дунав.  Участниците разиграваха следния сценарий: След получен сигнал на тел.112 за микробус, ударил цистерна, превозваща димяща сярна киселина в района на Петролна база в областния град, към мястото са насочени екипи на РСПБЗН, ЦСМП, ОДМВР и БЧК, както и служители от сектор СОД при РДПБЗН–Монтана. Докато се провеждат дейностите по ограничаване и ликвидиране на последствията от инцидента с цистерната, възниква втора критична ситуация. При маневра на кораб, намиращ се на пристана на терминала, започва изтичане на нефтопродукт. Петното, образувано от разлива, се движи в близост до брега на Дунав. Свиканият незабавно оперативен щаб към РДПБЗН-Видин действа, съгласно утвърдените функционални задължения. Повикани са представители на база Гранични полицейски кораби – Видин за установяване размера на разлива, изискано е предислоциране на самоходна платформа “Panter T8” от РДПБЗН-Враца до мястото на инцидента. Задействана е процедурата по въвеждане на Плана за обща намеса в областите на компетентност на Областния инспекторат за извънредни ситуации – Долж, Румъния и РДПБЗН–Видин. Потенциалната опасност от възникване на трансгранично замърсяване по реката, налага чрез системата DAKS да бъде свикан и Областния щаб за защита при бедствия. Областният управител на област Видин обявява бедствено положение за териториите на общините Видин и Димово. На мястото на разлива е обособен съвместен българо-румънски оперативен участък, който успява бързо и професионално да се справи със ситуацията, чрез бонови заграждания и обработване  разлива с абсорбент. Бедственото положение е отменено.  \r\nСъвместните действия от учението продължават утре на румънска територия.  \r\nМеждународното практическо  учение бе част от изпълнение на проект D-EMERSYS „Сили за бърза намеса при химически, биологически, радиационни и ядрени извънредни ситуации в дунавския макрорегион“ по Програмата за трансгранично сътрудничество \"Интеррег V-A Румъния-България“ 2014-2020 г.", "date": "2018.09.27", "title": "Български и румънски екипи участваха в двустранно учение „Тракия 2018“, тренировка тества реакциите при инциденти с опасни химически товари и разлив на нефтопродукти в река Дунав"}
{"url": "http://www.focus-news.net/news/2018/09/27/2571930/pazardzhik-rayonnata-prokuratura-privleche-kato-obvinyaem-i-zadarzha-53-godishen-mazh-za-otglezhdane-i-darzhane-na-narkotichni-veshtestva.html", "text": "Районна прокуратура-Пазарджик привлече като обвиняем Р.Б., на 53 г., за това, че на неустановена дата през 2018 г., до 26 септември 2018 г., в с. С., обл. Пазарджик, засадил и отглеждал растения от рода на конопа – 23 броя растения марихуана, в нарушение на Закона за контрол върху наркотичните вещества и прекурсорите - престъпление по чл. 354в, ал. 1 от Наказателния кодекс, както и  за това, че 26 септември 2018 г., в с. С, обл. Пазарджик, без надлежно разрешително по Закона за контрол върху наркотичните вещества и прекурсорите, е държал високорисково наркотично вещество – марихуана  – престъпление по чл. 354а, ал. 3, т. 1 от Наказателния кодекс. Това съобщиха от  Апелативна прокуратура-Пловдив . \r\nДо момента е установено, че в с. С., обл. Пазарджик, обвиняемият засадил и отглеждал 23 броя растения от рода на конопа, в обитаван от него имот. При направения полеви наркотест те са реагирали на марихуана, като общото тегло на откритите наркотични вещества е около 100 килограма.  \r\nОбвиняемият Р.Б. е задържан за срок от 72 часа с постановление на наблюдаващия прокурор. Утре, 28 септември 2018 г., Районна прокуратура-Пазарджик ще внесе искане в съда за определяне на мярка за неотклонение „задържане под стража“ спрямо него.", "date": "2018.09.27", "title": "Пазарджик: Районната прокуратура привлече като обвиняем и задържа 53-годишен мъж за отглеждане и държане на наркотични вещества"}
{"url": "http://www.focus-news.net/news/2018/09/27/2571922/venelina-chervenkova-ministerstvo-na-turizma-zdravniyat-turizam-prisastva-v-7-ot-9-te-turisticheski-rayoni-na-stranata.html", "text": "Здравният туризъм присъства в 7 от 9-те туристически райони на страната. Това каза Венелина Червенкова - началник отдел „Стратегическо планиране и продуктова политика в туризма” по време на Петият годишен конгрес на Български съюз по балнеология и СПА туризъм, предаде репортер на  Агенция „Фокус“ . „Министерството на туризма разработи и влезе в сила на 9 август 2016 година Наредба за условия за сертифициране на медикъл СПА, СПА-уелнес терапевтични центрове. Тази наредба в момента доста успешно се прилага. 26 са балнео сертифицираните центрове, 74 СПА такива и 13 уелнес. В наредбата са заложени минимално задължителни изисквания по отношение изграждане, обслужване и предоставяне на услуги“, допълни тя.  \r\nТя обясни, че България е разделена на 9 туристически района на база специфични характеристики. „Всеки район има обща и разширена специализация като здравният туризъм присъства в 7 от 9-те района в разширената специализация. Тази година е приета актуализирана национална стратегия за устойчиво развитие на туризма за периода 2014-2030 г. Здравният туризъм е изведен като приоритетен вид туризъм“, обясни тя. „Една от мерките вътре е партньорството с Министерството на здравеопазването, с Общините и другите заинтересовани страни за развитие на здравния туризъм. Подготвяме стратегия и план за действие за развитие на този вид туризъм в страната. Друг приоритет е партньорство с чуждестранни тур-оператори за включване на българските здравни курорти в техните специализирани каталози“, каза още Венелина Червенкова.  \r\nПо думите и разработването на балнео и СПА дестинациите в България от страна на Министерство на туризма е част от ясната стратегия за развитието на страната ни като устойчива целогодишна дестинация.  \r\nТя допълни още, че в Община Велинград за последните 2 години има ръст на реализирани нощувки с 25% от българи и със 7% от чужденци.  \r\nЦветелин ДИМИТРОВ", "date": "2018.09.27", "title": "Венелина Червенкова, Министерство на туризма: Здравният туризъм присъства в 7 от 9-те туристически райони на страната"}
{"url": "http://www.focus-news.net/news/2018/09/27/2571933/d-r-stoyan-borisov-bls-za-minalata-godina-ima-samo-5-smartni-sluchaya-pri-25-hil-razhdaniya.html", "text": "За миналата година има само 5 смъртни случая при 25 хил. раждания. Това каза д-р Стоян Борисов – главен секретар на Българския лекарски съюз, по време на изслушване в парламентарната здравна комисия, предаде репортер на  Агенция „Фокус“ .  \r\n„Раждаемостта намалява по икономически причини. Като цяло във всички държави в ЕС намалява раждаемостта, като възрастта за раждане се увеличава на 28 години. Наблюдава се тенденция и всички родилки да искат да раждат в по-големи болници, където обслужването е по-добро“, коментира д-р Борисов. Той обясни, че у нас се увеличава броят на естествените раждания. „35% е броят на цезаровите сечения“, посочи д-р Борисов и обясни, че ако цезаровото сечение в България стане по желание, броят най-вероятно ще скочи главоломно. \r\nЦветилена СИМЕОНОВА", "date": "2018.09.27", "title": "Д-р Стоян Борисов, БЛС: За миналата година има само 5 смъртни случая при 25 хил. раждания"}
{"url": "http://www.focus-news.net/news/2018/09/27/2571924/alsat-m-makedoniya-pozharat-kray-harvatskiya-grad-metkovich-prodalzhava-da-bushuva-izpepeleni-sa-chetiri-kashti.html", "text": "Пожарът край хърватския град Меткович, който избухна миналата нощ, все още не е овладян, предава излъчващият на албански език скопски телевизионен канал  „Алсат-М“ , като уточнява, че за потушаването му са задействани четири противоположни самолета. \r\nКъм настоящия момент се съобщава за четири изгорели къщи. Критично е положението и в околностите на Дубровник, поясниха от Министерството на отбраната в Загреб. \r\nЛошото време от сряда стана причина за евакуация на 35 души в района край Оребич, където също пламна пожар. Ситуацията там обаче вече е под контрол, увериха местните власти. Тереза Герова", "date": "2018.09.27", "title": "„Алсат-М“ (Македония): Пожарът край хърватския град Меткович продължава да бушува, изпепелени са четири къщи"}
{"url": "http://www.focus-news.net/news/2018/09/27/2571935/sport-uefa-nakaza-kristiano-ronaldo-za-edin-mach-v-shampionska-liga.html", "text": "Португалската звезда на Ювентус Кристиано Роналдо бе наказан с един мач за червения картон срещу Валенсия на старта на тазгодишната Шампионска лига. Роналдо ще пропусне домакинството срещу Йънг Бойс идната седмица, но ще може да играе на \"Олд Трафорд\" срещу бившия си отбор Манчестър Юнайтед. \r\nПортугалецът беше изгонен в доста спорна ситуация, при която посегна към Джейсън Мурийо, а за ситуацията сигнализира един от асистент реферите. Съществуваше възможност за санкция от три мача, но официалните лица са смекчили тона и наказанието му е само за един мач.", "date": "2018.09.27", "title": "Спорт: УЕФА наказа Кристиано Роналдо за един мач в Шампионска лига"}
{"url": "http://www.focus-news.net/news/2018/09/27/2571937/varna-v-administrativniya-sad-se-provede-zasedanie-po-delo-sreshtu-naredba-na-obshtinskiya-savet-za-zapisvaneto-v-obshtinski-detski-gradini-i-podgotvitelni-grupi-v-uchilishtata.html", "text": "В Административен съд – Варна се проведе първото открито заседание по адм. дело №1684/2018 г., образувано срещу Наредба на Общински съвет (ОбС) – Варна за условията и реда за записване, отписване и преместване на деца в общински детски градини, полудневни и целодневни подготвителни групи към училищата, заедно с негово приложение №1 - Правила за условията и реда за записване, преместване и отписване на деца в общинските детски градини на територията на община Варна, приети с Решение №579-11 от Протокол №14/20.12.2016 г. от ОбС – Варна. Това съобщиха от  Административен съд – Варна . \r\nЖалбоподателят оспорва процесната Наредба като незаконосъобразна, приета при липса на компетентност на издателя на акта, в противоречие с материалния закон, при съществено нарушаване административнопроизводствените правила и неспазване на изискванията за форма на административния акт.  \r\nПрез 2017 год.  АдмС – Варна постанови решение №1018 по адм. дело №683/2017 г., образувано по протест на ВОП срещу текстове от процесната Наредба, с което отменя чл. 10 в т.4, т.5 и т. 6 и чл. 39 от Правилата за условията и реда за записване, преместване и отписване на деца в общинските детски градини на територията на община Варна.  Поради тази причина жалбоподателят направи частично оттегляне на своята жалба. Поради липсата на противопоставяне от страните, съдът прецени, че не са налице процесуални пречки за оттеглянето.  \r\nСъдът задължи ОбщС – Варна да окомплектова административната преписка, даде конкретни указания, за кои факти не сочи доказателства и предостави  14-дневен срок за доказателствени искания. \r\nСледващото открито съдебно заседание е насрочено на 25 октомври 2018 г., от 13.30 ч.", "date": "2018.09.27", "title": "Варна: В Административния съд се проведе заседание по дело срещу наредба на Общинския съвет за записването в общински детски градини и подготвителни групи в училищата"}
{"url": "http://www.focus-news.net/news/2018/09/27/2571929/viktor-todorov-clientric-v-noviya-ueb-portal-na-bsbspa-shte-ima-i-vazmozhnost-za-tarsene-po-5-kriteriya.html", "text": "В новия уеб портал на БСБСПА ще има и възможност за търсене по 5 критерия. Това каза Виктор Тодоров от фирмата, разработваща новия уеб портал на БСБСПА по време на Петият годишен конгрес на Български съюз по балнеология и СПА туризъм, предаде репортер на  Агенция „Фокус“ . „Целта на новия портал на БСБСПА е да осигури нова платформа на асоциацията. Заедно с колегите сме си поставили няколко основни цели – популяризиране на България като целогодишна медикъл/СПА и СПА дестинация, да запознаем българите и чуждестранни туристи с различни техники и терапии за лечение с минерална вода. Също така и да предоставим полезна информация за атракциите и забележителностите около СПА комплексите“, допълни той.  \r\n„Като характеристики новия уеб портал има модерна ангажираща визия, даваща възможност за бързо търсене и структуриране на съдържанието. Ще има възможност и за резервации от профила на хотела. Ще има и възможност за търсене по 5 критерия.  \r\nПредимствата а членовете на асоциацията са престиж, откриваемост, реклама и възможност за резервации“, уточни още той.", "date": "2018.09.27", "title": "Виктор Тодоров, Clientric: В новия уеб портал на БСБСПА ще има и възможност за търсене по 5 критерия"}
{"url": "http://www.focus-news.net/news/2018/09/27/2571925/sofiya-sadat-zaporira-bankovi-smetki-druzhestveni-dyalove-i-imoti-na-vetko-i-marinela-arabadzhievi.html", "text": "Специализираният наказателен съд запорира имущество на Ветко и Маринела Арабаджиеви, обвинени за данъчни престъпления и пране на пари. Това съобщиха от  Апелативната специализирана прокуратура . \r\nЗапорите са наложени като мярка за обезпечаване на предвидените наказания конфискации и глоби по повдигнатите им обвинения по чл. 255 и чл.253 от Наказателния кодекс, както и за разноските по делото. \r\nСъдебни заповеди за запор са издадени за 12 банкови сметки на Ветко и Маринела Арабаджиеви в различни трезори. Точната сума на запорираните средства ще бъде уточнена след представянето на офциални данни от всички банкови институции. \r\nСъс съдебни заповеди са запорирани дялове на Маринела Арабаджиева в 5 търговски дружества за общо 165 000 лева, както и дялове на Ветко Арабаджиев в 2 търговски дружества за 114 000 лева. \r\nЗапор е наложен и над 4 имота, собственост на Маринела Арабаджиева, намиращи се в Пловдив, София и с. Свежен. \r\nВ официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил.", "date": "2018.09.27", "title": "София: Съдът запорира банкови сметки, дружествени дялове и имоти на Ветко и Маринела Арабаджиеви"}
{"url": "http://www.focus-news.net/news/2018/09/27/2571940/tsik-do-29-septemvri-e-srokat-za-podavane-na-zayavleniya-za-glasuvane-po-nastoyasht-adres-i-s-podvizhna-izbiratelna-kutiya-na-chastichnite-izbori-za-kmetove-na-14-oktomvri.html", "text": "Съгласно чл. 37, ал. 1 от Изборния кодекс избирателите с трайни увреждания, които не им позволяват да упражнят избирателното си право в изборното помещение, но желаят да гласуват с подвижна избирателна кутия в насрочените на 14 октомври 2018 г. частични избори за кметове, следва да заявяват желанието си в писмена форма чрез заявление по образец – Приложение № 16А-МИ от изборните книжа, подписано саморъчно и изпратено по поща, факс или чрез електронно заявление през интернет страницата на общинската администрация по постоянния адрес или по настоящия адрес, когато е направено искане за вписване в списъка за гласуване по настоящия им адрес. \r\nКрайният срок за подаване на заявление за частичните избори за кметове е 29 септември 2018 г. включително. Това съобщиха от пресцентъра на  Централната избирателна комисия  (ЦИК). До 29 септември 2018 г. включително е и крайният срок, в който избирателите могат да подадат заявление – Приложение № 12-МИ от изборните книжа за гласуване по настоящ адрес в частичните избори на 14 октомври. Заявленията се подават до общинската администрация по настоящ адрес. \r\nНа 14 октомври 2018 г. са насрочени частични избори за: \r\n-\tкмет на кметство Столетово, община Карлово, област Пловдив; \r\n-\tкмет на кметство Суходол, община Главиница, област Силистра; \r\n-\tкмет на кметство Орлинци, община Средец, област Бургас.", "date": "2018.09.27", "title": "ЦИК: До 29 септември е срокът за подаване на заявления за гласуване по настоящ адрес и с подвижна избирателна кутия на частичните избори за кметове на 14 октомври"}
{"url": "http://www.focus-news.net/news/2018/09/27/2571941/blagoevgrad-nad-400-detsa-shte-vzemat-uchastie-v-parvi-folkloren-festival-ritmi-i-bagri.html", "text": "Над 400 деца от страната ще вземат участие в Първи фолклорен фестивал „Ритми и багри“ в Благоевград. Началото на събитието, което събира едни от най-успешните детски състави, ще бъде поставено на 5 октомври от 19.00 часа на площад „Македония“. Това съобщиха от пресцентъра на  Община Благоевград . Инициативата се организира от Община Благоевград и Център за личностно и творческо развитие на децата на Благоевград.  \r\nВ продължение на два дни - 5 и 6 октомври жители и гости на областния център на Пиринско ще имат възможност да се потопят в богатството от фолклор. На 6 октомври, от 10.00 часа, на площад „Македония“ ще бъдат представени участниците във фестивала. От 18.00 часа ще бъде и официалното закриване на събитието.  \r\nБлагоевград ще бъде представен от два танцови ансамбъла- „Пиринче“ и „Пиринска китка“. Съставите са с богата история, много награди и участия в страната и чужбина.", "date": "2018.09.27", "title": "Благоевград: Над 400 деца ще вземат участие в Първи фолклорен фестивал „Ритми и багри“"}
{"url": "http://www.focus-news.net/news/2018/09/27/2571939/sds-otpravi-vaprosi-kam-babh-vav-vrazka-s-napadenieto-nad-zhurnalist-vav-veliko-tarnovo.html", "text": "СДС отправи въпроси към БАБХ във връзка с нападението над журналист във Велико Търново. Това става ясно от  позиция , изпратена от пресцентъра на партията.  \r\n„Само в рамките на няколко месеца, след кризата с животните в Странджа, наяве излезе пореден проблем, отново свързан с Агенцията за безопасност на храните. Бруталното посегателство срещу репортера на „Господари на ефира“ Димитър Върбанов, заради склад, в който се съхраняват храни с изтекъл срок на годност, отново поставя на дневен ред въпросите: Защо Агенцията по безопасност на храните не си върши работата, въпреки сигналите и три излъчени репортажа по темата?“, посочват от СДС. Според партията, ако хранителните продукти с изтекъл срок на годност са били унищожени в екарисаж под контрола на БАБХ, е нямало да се стигне до този твърде неприятен инцидент. \r\n„Защо журналистите, с риск за здравето и живота си , трябва да вършат работа на чиновниците, а последните дори да не понасят последствия за своята безотговорност? Ще се предприемат ли действия спрямо  ръководството на БАБХ, още повече, че премиерът от Ню Йорк лично разпореди да се намерят виновните и да бъдат наказани с цялата строгост на закона? Трябва ли виновните да се търсят само сред нарушителите, нима безхаберните институции са по-малко отговорни за наглото посегателство?“, питат още от СДС. \r\n„Както след случая в Странджа, така и сега, от СДС  искаме оставката на д-р Дамян Илиев, директор на БАБХ, с мотиви: недобро управление на агенцията и липса на бързи и адекватни мерки при възникване на кризисни ситуации, които водят не само до икономически загуби, но и подлагат на риск здравето на хората“, уточняват още от партията.", "date": "2018.09.27", "title": "СДС отправи въпроси към БАБХ във връзка с нападението над журналист във Велико Търново"}
{"url": "http://www.focus-news.net/news/2018/09/27/2571944/stara-zagora-v-ramkite-na-initsiativata-evropeyski-dni-na-nasledstvoto-detsa-ot-gradina-zdravets-v-kazanlak-byaha-zapoznati-s-tvorchestvoto-na-kompozitora-emanuil-manolov.html", "text": "Беседа „Безсмъртното творчество на Емануил Манолов” бе изнесена пред паметника на композитора в парк „Тюлбето“ в Казанлък в рамките на инициативата Европейски дни на наследството, предаде кореспондент на  Радио „Фокус“ . Беседата събра хора от различни възрасти - от Клуба на жените туристки „Орлица” към Туристичско дружество „Орлово гнездо” , деца от градина „Здравец” и граждани.  \r\nПрипомнени бяха факти от живота и творчеството на първия български детски композитор и създател на първата българската опера – „Сиромахкиня“. Основен акцент бе и връзката между Казанлък и големия творец. \r\nПо време на събитието прозвучаха песни от българския фолклор изпълнени от група „Родопчани“. Присъстващите получиха и подарък от Библиотека „Искра“ с информация за инициативата Европейски дни на наследството. \r\nСлавяна ГАЙДАРОВА", "date": "2018.09.27", "title": "Стара Загора: В рамките на инициативата Европейски дни на наследството деца от градина „Здравец“ в Казанлък бяха запознати с творчеството на композитора Емануил Манолов"}
{"url": "http://www.focus-news.net/news/2018/09/27/2571934/organizatorite-na-obira-v-rozhenskiya-manastir-ostavat-v-aresta.html", "text": "Организаторът на обира в Роженския манастир Стефан Матеев и Юксел Митев остават в ареста. Това реши Пловдивският окръжен съд, предаде  bTV . \r\nТе обжалваха мярката „задържане под стража”. Съдът прецени, че Митев може да се укрие, тъй като работи в Кипър, а Матеев може да извърши ново престъпление. \r\nСрещу двамата е повдигнато обвинение за грабеж, извършен в съучастие. Матеев и Митев са били подпомагани и от две непълнолетни момчета. \r\nНалице са гласни и писмени доказателства, че Матеев е организирал грабежа и внимателно определил ролите на другите участници в него. Той ги мотивирал с думите „След този удар няма да има нужда повече да работим, ще станем милионери”.  \r\nПри нахлуването в манастира те използвали преправен газов пистолет. \r\nПо време на обира похитителите нападат отец Теофил. За да не се съпротивлява, игуменът е бил завързан с тиксо, а телефонът му отнет. Групата търсела съкровище, но така и не успяла да го открие.", "date": "2018.09.27", "title": "Организаторите на обира в Роженския манастир остават в ареста"}
{"url": "http://www.focus-news.net/news/2018/09/27/2571943/akademichnite-sredi-vav-varna-obsadiha-viziya-za-balgariya-s-deputati-ot-levitsata.html", "text": "Народните представители от ПГ на „БСП за България“ проф. Анелия Клисарова, проф. Румен Гечев и доц. Георги Йорданов се срещнаха с академичните среди във Варна, за да обсъдят „Визия за България“, като представиха основните предложения във  Визията и подробно - частта за висшето образование. Това съобщиха от пресцентъра на  НС на БСП . На срещата присъстваха представители от ръководството и на петте университета в морската столица. Те заявиха, че са запознати с проекта на БСП и направиха много предложения за промени и реорганизация на висшето образование.  Те констатират няколко проблема, които години наред не се решават. „Принципът- парите да следват студентите не е работи. Това изкривява качеството на образованието, защото кара университетите да приемат хора без норматив от знания“, изтъкнаха те. Учените приеха, че трябва да има долна граница на брой студенти за всяко учебно заведение, но не и да бъдат стимулирани университетите да приемат максимален брой учащи. За тях назначаването на ректор е абсурдно.  По думите им, дори във време на фашизъм, това не се е случвало. Те се обявиха и срещу роенето на университетите, като обясниха, че в момента е прекалено голям броят им  в страната.  \r\nОт частния университет бяха категорични, че трябва да има равнопоставеност на всички студенти у нас. „Не бива да има деление между учащите в частните и държавните висши учебни заведения“, казаха те.  \r\nПо думите на ръководителите на учебните заведения се наблюдава задълбочаване на централизацията във висшето образование. „Когато министерството иска от нас препоръка или мнение по някой проблем, времето за това е кратко – ден, два, или три. Това е отбиване на номера. „Искаме да вървим към дигитално поколение и да ги учим на това, а същевременно от нас се очаква да се върши работа все повече на хартиен носител. Бюрократичността води до ниски резултати“, добавиха те.  \r\nПо думите им Националната агенция по акредитация на университетите трябва да се реорганизира, защото унижава и учебните заведения, и самите академични среди.  \r\n„По отношение на акредитационната система, предлагаме дигитализация и онлайн система за подаване на документи за акредитация. Тези кашони и папки с хартии ще отпаднат. По програмата ЕРАЗЪМ направиха, за няколко години, пълно преобръщане на системата. Тя е отворена, онлайн и добре контролирана. Подаването на документи става само и единствено онлайн. Тя работи и в България вече близо 4 години. Щом тя работи, и то на европейско ниво, може и у нас да действа акредитационната система на този принцип“- коментираха ръководителите на университетите. Те бяха категорични, че в момента оценките за университетите са изключително субективни и дадоха работещо мнение- как да се промени това.  \r\n „Трябва да се намери начин да се задържат студентите след завършване у нас, да бъдат възнаградени. Например- да се сключи договор със студента по медицина, да се финансира неговото образование и издръжка, но после да остане определено време в България, за да работи. След това може да иде навсякъде. Не може най-бедната страна в ЕС да плаща образованието на студентите и после те да заминават. Румъния вече е решила този въпрос. В САЩ също. Това е световна практика и на големи фирми, които сключват договор със студентите и после те работят за тях.“ Това каза народният представител от ПГ на „БСП за България“ проф.Румен Гечев. „Ние искаме, като плаща държавата, в това обучение да има възвръщаемост. Тази идея е доказала своите преимущества в много страни. Днес твърдим, че няма лекари и медицински сестри. Трябва да се намери механизъм да бъдат възнаградени, за да останат“, каза още той. Според професора в  момента няма нито един наш университет в класацията на първите 1000 и дори първите 500. „Трябва държавна политика в тази насока“, препоръча той. По думите му, държавата трябва да види къде е проблемът и да насочи средства в тази насока. Гечев посочи, че Китай за 10 години е вкарал редица свои университети в класацията на първите 100. „Няма и добра обратна връзка със студентите. Не може да се пренебрегва тяхното мнение. То е изключително важно“, заключи  той.  \r\n„Ако допуснем университетите да бъдат напълно управлявани, те престават да бъдат университети“, заключиха представителите на академичните среди в морската ни столица.", "date": "2018.09.27", "title": "Академичните среди във Варна обсъдиха „Визия за България“ с депутати от левицата"}
{"url": "http://www.focus-news.net/news/2018/09/27/2571932/germanskiyat-poslanik-v-turtsiya-v-intervyu-za-daily-sabah-poseshtenieto-na-erdogan-v-berlin-otrazyava-volyata-na-dvete-strani-za-normalizatsiya-na-otnosheniyata.html", "text": "Посещението на държавния глава на Турция Реджеп Тайип Ердоган в Германия отразява готовността на двете страни да работят за нормализация в двустранните отношения. Това заяви в ексклузивно интервю за  Daily Sabah  посланикът на ФРГ в Анкара Мартин Ердман. \r\nТурция и Германия са две държави, свързани със солидни мостове, но визитата на Ердоган може да се тълкува като изключителна възможност за постигане на по-добри отношения, както и като послание за солидарност към целия свят. „Държавното посещение представлява изключително събитие в нашите двустранни отношения, което отразява готовността и на двете страни да нормализират отношенията си, и което изпраща важен сигнал към света: Германия и Турция са две нации, свързани чрез солидни, исторически мостове. Те доказват, че можем да преминем и през този бурен период, че винаги има превес интересът ни да работим заедно\", категоричен бе посланикът на Германия.  \r\nПрез последните няколко години отношенията между Берлин и Анкара преживяха сериозни спадове, дължащи се на поредица от нерешени въпроси, произтичащи от очакванията на двете страни. Ултиматумите и острите думи сведоха  контактите до нулево ниво. Напоследък обаче ситуацията започна осезаемо да се променя.  \r\nЕрдман е на мнение, че силна Турция означава силна Германия. „За Германия Турция е много повече от съсед, ние имаме силни икономически връзки, партньори сме в НАТО и имаме много силен човешки мост между нашите две страни. Стратегическият интерес на Германия е да поддържа добри отношения с Турция\", припомни Ердман.  \r\nПосланикът възприема посещението на Ердоган като жизненоважен шанс за изглаждане на различията в позициите на Берлин и Анкара. „Това държавно посещение е много важна стъпка по пътя към нормализирането на отношенията и ние сме готови да продължим да работим усилено за това\", добави германският дипломат.  Тереза Герова", "date": "2018.09.27", "title": "Германският посланик в Турция в интервю за Daily Sabah: Посещението на Ердоган в Берлин отразява волята на двете страни за нормализация на отношенията"}
{"url": "http://www.focus-news.net/news/2018/09/27/2571942/makfaks-makedoniya-v-polunosht-vliza-v-sila-zabranata-za-agitatsiya-za-referenduma-v-makedoniya.html", "text": "В полунощ местно време (1:00 часа българско време) в Македония влиза в сила забраната за агитация за референдума за името, който ще се проведе в неделя, 30 септември, припомня информационната агенция  „Макфакс“.  \r\nЗабраната „влиза в сила 48 часа преди деня на гласуването, т.е. на 28 септември 2018 г. (петък) и завършва със затварянето на избирателните секции в 19:00 часа (местно време) на 30 септември 2018 година. През това време всички форми на публична пропаганда, свързани с референдума, трябва да бъдат прекратени“, предупредиха компетентните органи в югозападната ни съседка.  \r\nСпоред решението, взето от Събранието на Република Македония, въпросът за референдума гласи: „Подкрепяте ли членство в ЕС и НАТО с приемане на договора между Република Македония и Република Гърция?\" \r\nРеферендумът за името ще бъде консултативен, което означава, че за признаването му са необходими по-малък брой гласове в сравнение с допитване, чиито резултати са обвързващи. За да бъде успешен са необходими гласовете на половината от общия брой избиратели в Македония, или малко над 900 хиляди,  и половината от тях да гласуват „за“ договора с Гърция. Имената на общо 1,806,336 души са включени в избирателните списъци, съставени до 10 септември.  \r\nРеферендумът ще бъде следен от около десет хиляди македонски и почти 500 чуждестранни наблюдатели. Тереза Герова", "date": "2018.09.27", "title": "„Макфакс“ (Македония): В полунощ влиза в сила забраната за агитация за референдума в Македония"}
{"url": "http://www.focus-news.net/news/2018/09/27/2571946/kyustendil-zaradi-neotlozhni-nuzhdi-se-izvarshvat-vatreshni-kompensirani-promeni-v-byudzheta-na-obshtinata-za-nastoyashtata-godina.html", "text": "Заради неотложни нужди се извършват вътрешни компенсирани промени в бюджета на Община Кюстендил за настоящата година. Това стана ясно на провеждащото се заседание на Общинския съвет, предаде репортер на  Радио „Фокус“ – Кюстендил . Ще бъдат отпуснати 7131 лева за закупуване на нов бойлер за нуждите на Дома за пълнолетни лица с физически увреждания „Ильо Войвода”. Променя се предвидената сума за изграждане на отоплителна инсталация към ученическото общежитие в село Раждавица. Ще се пренасочат още средства за реконструкция на резервоара за минерална вода от 50 куб. м. Съветниците трябва да одобрят и по-голяма сума, необходима за изграждане на отоплителна инсталация в Детска ясла „Радост”.  \r\nВ същото време се предвижда да се намалят средствата за изготвяне на инвестиционни проекти за нуждите на Община Кюстендил. Съветниците решиха да се отпуснат 3 500 лева за подпомагане на четирима жители на Община Кюстендил с остри здравословни проблеми. От общинския бюджет ще бъдат отпуснати 500 лева, необходими за подпомагане на издаване на книгата „Село от слънце огряно” на Георги Стаменов. Съюзът на пенсионерите в Кюстендил ще получи 300 лева за провеждане, подготовка и награден фонд на традиционния преглед на художествената самодейност на пенсионерските клубове. Беше направена промяна в списъка на видовете общински жилища, както и одобряване на проект за подробен устройствен план за изграждане на нов горски път. \r\nВенцеслав ИЛЧЕВ", "date": "2018.09.27", "title": "Кюстендил: Заради неотложни нужди се извършват вътрешни компенсирани промени в бюджета на Общината за настоящата година"}
{"url": "http://www.focus-news.net/news/2018/09/27/2571945/kanal-5-makedoniya-v-yuzhnoto-sredizemnomorie-se-formira-opasen-uragan.html", "text": "В южната част на Средиземно море се заформя опасен ураган, който през почивните дни ще удари крайбрежието на Гърция и Турция със силни ветрове и обилни превалявания, невиждани досега, предупреждава скопската телевизия  „Канал 5“  . \r\nМетеоролозите алармират за опасност за гръцкия остров Крит, който ще бъде ударен от урагана във вечерните часове на събота. Ден по-късно стихията ще връхлети и западните брегове на Турция. \r\nУраганът ще носи ветрове със скорост от 150 км/ч, както и обилни дъждове, които може да причинят наводнения. Отправени са предупреждения към населението да се подготви адекватно за стихията, която може да предизвика тежки последици.  Тереза Герова", "date": "2018.09.27", "title": "„Канал 5“ (Македония): В Южното Средиземноморие се формира опасен ураган"}
{"url": "http://www.focus-news.net/news/2018/09/27/2571947/sport-oae-plashta-stadiona-na-real.html", "text": "Реал ще реконструира стадиона си „Сантяго Бернабеу\" с пари от Обединените арабски емирства. Както е известно, миналата неделя генералната асамблея на Кралския клуб одобри плана на президента Флорентино Перес за теглене на колосален заем от 575 милиона евро за финансиране на ремонтните работи. Според испанските медии парите ще бъдат осигурени от концерна „International Petroleum Investment Company\". Той е 100% собственост на властите в Абу Даби, като целта му е да инвестира в глобален план. Това означава, че названието на концерна може да стане част от името на стадиона. Този въпрос ще бъде решаван допълнително, но Перес вече обяви, че преименуване е възможен вариант с цел намаляване на разходите. \r\nСтроителните работи ще започнат от следващата година и ще продължат до 2021 г., като в момента предстои конкурс за подизпълнители. Капацитетът на стадиона няма да бъде увеличаван, но площта му ще се разшири с още 6000 квадратни метра. На „Бернабеу\" ще бъде изграден хотел и две допълнителни кули за по-бърза евакуация при форсмажорни обстоятелства. Ще бъде поставен и подвижен покрив, който напълно ще покрива съоръжението, както и видеоекран, въртящ се на 360 градуса.", "date": "2018.09.27", "title": "Спорт: ОАЕ плаща стадиона на Реал"}
{"url": "http://www.focus-news.net/news/2018/09/27/2571948/sliven-prof-inzh-stanimir-karapetkov-i-ivan-savov-stanaha-pochetni-grazhdani.html", "text": "Редовното си заседание проведе Общински съвет – Сливен, предаде репортер на  Радио „Фокус“-Сливен . Беше гласувано и прието предложението, да бъдат удостоени със званието „Почетен гражданин на град Сливен и общината“ проф. д.т.н. инж. Станимир Карапетков и Иван Савов, за изключителен принос и заслуги за развитието на Сливенска община и за особени заслуги в областта на културата. Иван Савов е и носител на наградата на Община Сливен за изкуство и култура „Добри Чинтулов“ за 2018 година. \r\nПо време на сесията беше оттеглена една от точките в дневния ред, касаеща именуването на новоизградения парк по поречието на двата бряга на река Асеновска на Парк „Каймакчалан“. Местният парламент предложи да се проведе обществено обсъждане, на което жителите на Сливен ще имат възможност да дават предложения за името на новия парк. \r\nОбщинските съветници приеха изменение и допълнение на Наредбата за притежаване, отглеждане, контрол и регистрация на животни на територията на община Сливен. „Изменението се налага заради настъпили промени в Закона за ветеринарномедицинската дейност и други по-висши нормативни актове. То касае уточняване на строителните изисквания спрямо помещенията, в които се отглеждат селскостопанските животни, уреждане на реда, по който могат да се допускат намалени отстояния, а именно с нотариално заверено съгласие от съседите“, заяви кметът Стефан Радев. \r\nВ рамките на заседанието беше приет Годишният доклад за наблюдението и изпълнението на Общинския план за развитието на Общината за 2017 г.", "date": "2018.09.27", "title": "Сливен: Проф. инж. Станимир Карапетков и Иван Савов станаха почетни граждани"}
{"url": "http://www.focus-news.net/news/2018/09/27/2571949/opernata-pevitsa-konstantina-petkova-operna-pevitsa-muzikata-za-men-e-meditatsiya.html", "text": "Музиката за мен е медитация. Това каза в предаването „Добрич – Блян вихрен, понесен над степ ековита…“ на  Радио „Фокус“  оперната певица Константина Петкова, родена в добруджанското село Пчеларово, посетила и живяла в различни точки по света, но свързана завинаги със своя роден край. По думите й музиката е „една много дълбока, интимна и лична медитация. Аз например не слушам музика, вървейки или когато съм в колата. Сядам и понеже има всяка събота предавания, следя ежедневно Mezzo, това френско предаване, в което предават спектакли, концерти и т.н. Тогава съм сама, изключвам се от света, от всичко и слушам. Така че, когато виждам как хората се движат, вървят, слушалките на радиото в ушите – това не мога да го възприема, това е едно разделяне от голямото влияние, което прави музиката, това е отдалечаване“, сподели Константина Петкова. Годините на младостта я отвеждат в Русе.  \r\n„Много млада бях приета в операта там, без музикално образование, просто с един по-интересен, нисък женски глас. Една статистика гласи, че в Североизточна България жените са с ниски гласове, това може би е някакъв ендокринен феномен. Имах вече подготовка от една моя много голяма учителка, която вече не е между нас. Казва се Ана Кирова. Тя във Варна ме подготви и останах в Русе седем сезона. Но после исках да отида някъде, да се образовам, да уча в консерватория музика. Направиха прослушвания за певци в чужбина. Конкурсът беше в зала „България“. Тогава се появи една дама и ми каза: аз съм с един италиански диригент, който ви хареса и иска да ви вземе в Италия. И така започна дългата процедура на визи, истории и така заминах. Озовах се в един център в Сицилия, в Палермо – приказно красиво място. Имах договор за три години, но аз пак нямах консерватория. Исках да следвам в Рим и бях готова да наруша договора, дори да платя неустойка. И така явих се в Рим и ме приеха в „Санта Чечилия“. Завърших, общото ми пребиваване в Италия беше осем години. Станах солистка на „Виртуозите на Рим“, един оркестър. Пътувах с тях и когато ме поканиха на един концерт съвременна музика в Париж, внезапно и случайно ми се откри пътят за Америка“, разказа Константина Петкова. Тя признава, че не е била много щастлива от своето заминаване за Америка: „Между нас интелектуалците в Италия я наричахме „о, джунглата“ и отидох там с тези предубеждения, с неособено желание, но трябваше да пътувам, за да концертирам. И там отседнахме в един град Блумингтон, един град със 70 000 студента. Представете си какъв кампус огромен е. След концерта ми предложиха да стана вокален педагог в техния клас, защото предшестващият швед се пенсионира и заминава. И аз започнах подготовка с моите студенти там, които бяха много различни от тези в Италия. Американските студенти например са много непосредствени, те не сядат на столовете, сядат по земята, по пода на някакви измислени възглавници. И това ме смущаваше в началото, защото в Рим Академията е много елегантна, много красива, никой студент не би се съгласил да чака реда си да пее, седнал на пода. Това ме шокираше, иначе харесвам тази непосредственост, всеки те поздравява, познат, непознат, по стълби, в асансьора. Това беше 1977 година. Започна една много жестока зима и ни съобщиха по радиовъзела, че университетът се затваря и евакуират всички кой където пожелае. Мен ми казаха, че трябва да отида в Пенсилвания. Но аз бях се сприятелила с две момичета от Ирак и те ми предложиха да отидем в Ню Йорк. Там никого не познавах, но създадох пълноценни познанства и приятелства, организирах трупа. Там се срещнах и с моя съпруг, той беше изтъкнат американски поет. Живяхме щастливо и след неговата смърт се поколебах дали да остана в Америка и един ден реших да се върна в България и отворих оперна школа“, сподели Константина Петкова.  \r\nЗа нея краеведът Атанас Пеев пише: „Родена да прави добрини“. Това свое качество Константина Петкова счита, че най-вероятно е наследено от дядо й, защото къщата им е била пълна с хора, а баба й, която не споделяла много тази негова щедрост, ако някой пристигнел в техния дом към 10,00 часа, тя казвала: сега той ще го задържи на обяд. „Такъв човек беше дядо ми, той ни учеше на много интересни неща, например купуваше ми много скъп подарък и казваше: а сега ще го подариш на братовчедка си, за да ме освободи от това чувство на притежание, на собственост. И така. Добрината, която съм проявила, е всъщност по отношение на моите ученици, защото съм ги обучавала безплатно, живееха при мен безплатно, имаха пълен пансион – наем, облекло и т.н., това, което можех да правя през тези години. Сега почти не преподавам, давам само мнение, консултации. От Варна ми се обадиха за двама млади хора – момче и момиче. Казах на родителите им, че няма да мога да им преподавам, но с удоволствие ще ги чуя и ще ги насоча“, каза Константина Петкова. Това, за което не спира да мечтаете, е да продължава своята мисия – да организира концерти и литературни срещи. \r\nЖулиета НИКОЛОВА", "date": "2018.09.27", "title": "Оперната певица Константина Петкова, оперна певица: Музиката за мен е медитация"}
{"url": "http://www.focus-news.net/news/2018/09/27/2571952/washington-examiner-shte-podkrepi-li-iran-teroristichna-ataka-sreshtu-sashti.html", "text": "Възможно ли е Иран да подкрепи извършването на терористична атака срещу САЩ? Отговор на този въпрос търси професорът по политически науки и обществена политика Джъстин Конрад в авторска статия за американското издание  Washington Examiner , която Агенция „Фокус“ представя без редакторска намеса.  \r\nКомандирът на силите за специалните операции на Иран Касем Солеймани наскоро публикува противоречива снимка в профила си в социалната мрежа „Инстаграм“. На нея се вижда самият Солеймани, който държи уоки-токи на фона на Белия дом, погълнат от пламъци. Текстът под снимката гласи: „Ще смажем САЩ под краката си“.  \r\nПо-рано тази година представители на разузнаването и бивши служители на Белия дом свидетелстваха пред Конгреса, че иранска атака срещу американска земя не е съвсем фиктивен сценарий. Те признаха, че „сме изправени пред заплаха\", поради наличието на „спящи клетки\" на територията на САЩ, ръководени от Иран и/или „Хизбула“. Само преди няколко седмици Министерството на правосъдието на САЩ обвини двама иранци в шпионаж спрямо еврейските съоръжения в Чикаго. \r\nНо дали Иран действително ще разреши извършването на терористична атака срещу САЩ и ще рискува военен отговор ? Преди 35 г., по време на гражданската война в Ливан, режимът научи как селективната атака срещу американските цели може да работи в негова полза, стига да може да поддържа правдоподобна версия за отрицание. Бомбардировките на казармите на морските корпуси в Бейрут, извършени от ирански агенти и евентуално одобрени от най-висшите нива на иранското правителство, осигуриха стратегическа победа за Иран. Въпреки че нападението причини смъртта на повече от 300 души, САЩ нямаха никакви доказателства за държавно участие на Иран в ударите в крайна сметка избраха да изтеглят силите си от града. \r\nТози единствен инцидент разкри много за бъдещото използване на тероризма от страна на Иран. Ако можете да внасяте смут сред враговете си, защо да се изправяте срещу тях директно? \r\nИран обаче научи през следващото десетилетие, че неконвенционалните тактики могат да струват много. Участието на Иран в нападението срещу американската военна база „Хобар тауърс\" в град Дахран, Саудитска Арабия, при което бяха убити 19 американски служители и ранени близо 500 души, влоши отношенията му с други държави от Персийския залив и накърни позициите му на международната сцена.  И последвалите констатации на германски съд, че иранските агенти стоят зад убийството на кюрдски лидери през 1992 г. в Берлин, поставиха под сериозен въпрос добрите отношения на Техеран с европейските столици. \r\nВ резултат на това Иран се насочи към по-различни форми на спонсориране на тероризма и намали подкрепата си за терористични групировки. Въпреки тези уроци Иран продължава да бъде сочен като водещ световен спонсор на тероризма, главно поради оказването на финансова и логистична помощ за „Хизбула“, палестинските терористични групировки и други организации в Близкия изток. \r\nМалко вероятно е Иран да подкрепи открита атака срещу САЩ. Но ако нападението може да се извърши по начин, който би прикрил отговорността на Иран - дори временно - тероризмът предлага атрактивна възможност за външна политика. Моите собствени проучвания разкриха, че една страна би подкрепила  терористични атаки срещу друга държава, когато 1.) е в особено противоречиви отношения и 2.) когато е значително слаба спрямо своя противник. \r\nС изоставянето на ядрената сделка с Техеран и възстановяването на санкциите от страна на Вашингтон, отношенията между САЩ и Иран удариха дъното в историята на контактите си през последното десетилетие. През 2017 г. режимът на Иран трябваше да се справи с най-мащабните протести в страната за последните 10 г., а повторното налагане на санкции от страна на САЩ само подхранва допълнително несъгласието на гражданите с политиката на Техеран. В миналото Иран е имал периоди на слабост и отношенията му със САЩ никога не са били идеални, но сега тези два фактора са неразривно свързани. \r\nСледователно иранският режим се намира в състояние на увереност, че САЩ до голяма степен са виновни за случващото се в страната. Именно поради тази причина в Техеран биха могли да обмислят всички средства за компенсация на несгодите си. С други думи, Иран може да подкрепи атака срещу САЩ, ако е убеден, че ползите от подобно действие може да надвишат разходите.  Ето защо може би не е изненадващо, че Иран обвини САЩ в смъртоносна атака от миналата седмица срещу военния парад в Ахваз и обеща „бърз\" отговор. \r\nЗасега е вероятно Иран да счита подобна атака срещу САЩ за изключително рискована перспектива. Има шанс заплахите на Техеран да си останат просто заплахи. Но тъй като ситуацията за страната се влошава – както във вътрешнополитически, така и във външнополитически, убежденията на Иран вероятно ще се променят.  Тереза Герова", "date": "2018.09.27", "title": "Washington Examiner: Ще подкрепи ли Иран терористична атака срещу САЩ?"}
{"url": "http://www.focus-news.net/news/2018/09/27/2571938/kiriakos-mitsotakis-lider-na-nova-demokratsiya-iskame-izbori-za-da-mozhe-narodat-da-se-proiznese-za-sporazumenieto-za-imeto-na-makedoniya.html", "text": "Председателят на опозиционната „Нова демокрация“ Никос Мицотакис подчерта още веднъж, че партията му ще настоява за организирането на нови избори в страната, за да може гръцките граждани да се произнесат за споразумението за името на Македония, предава скопската електронна медия", "date": "2018.09.27", "title": "Кириакос Мицотакис, лидер на „Нова демокрация“: Искаме избори, за да може народът да се произнесе за споразумението за името на Македония"}
{"url": "http://www.focus-news.net/news/2018/09/27/2571950/sliven-obshtinski-fond-kultura-shte-finansira-izdavane-na-knigi.html", "text": "Четири проекта са одобрени за финансиране от Управителния съвет на Общински фонд „Култура“ на провелата се есенна сесия на ръководството на фонда, съобщиха от пресцентъра на  Общината . \r\nБяха разгледани и оценени общо осем проекта от експертния състав на фонда. Три от тях бяха отложени за следващата сесия. Те са преиздаване на книгата „Опит за история на град Сливен том 2- Симеон Табаков”. Вносител е Сдружение „Войводите на Сливен”. \r\nПровеждане на конкурс „От поезия към живопис”. Вносител на проекта е Христо Батинков. \r\nПровеждане на второ издание на Национален конкурс за съвременно изкуство „Йордан Парушев”- 2019, внесен от Фондация „Йордан Парушев”. \r\nФинансова подкрепа в размер на 2000 лв. ще получат „Мати Болгария”- Сливен за издаване на сборник „Сливенци, старите родове. Том 2”. \r\nВторият одобрен проект за финансиране е „Един подвиг на 150 години”- проект за документален филм, посветен на подвига на Хаджи Димитър и Стефан Караджа. Вносител е Олег Христов Ковачев. Отпуснатата сума е 5000лв. \r\nИздаване на книга „Учебници, издадени в Болградската гимназия (1861-1875)”, с автор д-р Татяна Караиванова е третият одобрен проект. Финансовата помощ е в размер на 1500 лв., а вносител е Фондация „Памет”. \r\nПоследният проект, който беше одобрен в рамките на есенната сесия на фонда е издаване и представяне на „Юбилеен сборник на гимназия „Добри Чинтулов” и на документална фотоизложба „Гимназия Добри Чинтулов”-началото”. Вносител е ППМГ „Добри Чинтулов”, на която ще бъдат отпуснати 3000 лв. \r\n„Оцвети легендите на Сливен”- рисунки за оцветяване от Димитър Михалев, изобразяващи легенди и истории, свързани със сливенския балкан, с вносител Фондация „Обществен дарителски фонд” е проектът, който беше отхвърлен. \r\nАвторите на отложените и отхвърлените проекти могат да направят справка при секретаря на УС на фонда в Дирекция „Образование, култура и връзки с обществеността“- Община Сливен, или на телефон 0879599054. \r\nАвторите на одобрените проекти ще бъдат информирани своевременно и поканени да подпишат договорите си за финансиране от фонда. \r\nОбщата стойност на одобрените за финансиране проекти е 11 500 лв. \r\nОбщински фонд „Култура“ е създаден през 2015 година. Негова основна цел е да оказва финансова помощ на организации и творци в създаването на продукти в областта на културата в различните й аспекти, които са на сливенска тематика. Те могат да бъдат, художествени произведения, документални филми, изследователски трудове, творчески продукти на млади сливенски дарования и др.", "date": "2018.09.27", "title": "Сливен: Общински фонд „Култура“ ще финансира издаване на книги"}
{"url": "http://www.focus-news.net/news/2018/09/27/2571958/smolyan-24-ti-mezhdunaroden-paleontologichen-simpozium-na-tema-peshternata-mechka-shte-se-provede-v-chepelare.html", "text": "От днес до 30 септември в Чепеларе ще се проведе 24-тия Международен палеонтологичен симпозиум на тема „Пещерната мечка“. Това съобщиха от  Община Чепеларе . За първи път в България ще се проведе такова събитие, а на Община Чепеларе се пада тази чест да бъде домакин. В тези симпозиуми се обменя информация на най-високо ниво. Всеки един регистрирал се участник изнася предварително одобрена презентация по темата. \r\nПредставители от над 10 страни ще се включат в симпозиума – Германия, Австрия, Франция, Холандия, Русия, Гърция, Словакия, Словения, Италия и други. В конференцията взимат участие представители на университети, научни академии, доктори на музеи и други. А в туристически аспект ще има директори на най-големите пещери в Европа. \r\nВсяка година се провеждат симпозиуми в различна страна от света, като темите, които се обсъждат са различни, а тази година е свързана с пещерната мечка, тъй като музеят на родопския карст в град Чепеларе е уникален по рода си в България и е единственият музей на пещерите в Югоизточна Европа. Музеят на родопския карст е официално открит през 1980 г. \r\nОрганизатори на събитието са Музея на спелеологията и родопския карст в Чепеларе, Българското пещерно дружество, Национален природонаучен музей към Българска академия на науките (БАН). Всичко това ще се осъществи под патронажа на кмета на Община Чепеларе Славка Чакърова.", "date": "2018.09.27", "title": "Смолян: 24-ти Международен палеонтологичен симпозиум на тема „Пещерната мечка“ ще се проведе в Чепеларе"}
{"url": "http://www.focus-news.net/news/2018/09/27/2571954/petar-paunov-kmet-na-obshtina-kyustendil-pochistva-se-obshtinski-teren-varhu-koyto-byaha-otkriti-saorazheniya-i-zamarsyavane.html", "text": "Почиства се общински терен, върху който бяха открити съоръжения и замърсяване. Това каза пред журналисти кметът на Община Кюстендил Петър Паунов по повод акцията в циганския квартал на града по премахване на незаконни постройки, предаде репортер на  Радио „Фокус” – Кюстендил . Според кмета Петър Паунов става въпрос за земеделски терени. Издадена е заповед за почистване на терена. Хората са били предупредени. Те са си позволили да се самонастанят върху тези терени, сега ще бъдат настанени при техни роднини. „Още преди повече от месец те са предупредени, всички процедури са спазени. Виждаме, че има и доброволно демонтиране на част от съоръженията. До утре трябва да бъде изчистен терена”, каза Петър Паунов. По думите му навсякъде, където има подобни инициативи и малко по-дръзко поведение, ще се реагира съгласно закона. Кметът отправи благодарност към органите на МВР, както и към хората, които са реагирали спокойно. „Една част от хората които мислеха, че ще изкарат живота си там, се преместиха доста отдавна”, каза Петър Паунов. По думите му за всичко което излиза извън рамките на устройствения план, което не може да бъде съгласувано, ще се действа съобразно конкретиката. \r\nВенцеслав ИЛЧЕВ", "date": "2018.09.27", "title": "Петър Паунов, кмет на Община Кюстендил: Почиства се общински терен, върху който бяха открити съоръжения и замърсяване"}
{"url": "http://www.focus-news.net/news/2018/09/27/2571957/pregled-na-mezhdunarodnite-novini-do-18-chasa-agentsiya-fokus.html", "text": "Около 12:30 часа местно време (13:30 часа българско време) самолетът, на борда на който е пътувал президентът на Турция Реджеп Тайип Ердоган, е кацнал във военната зона на международното летище „Тегел“ в Берлин, съобщава столичният ежедневник  Berliner Morgenpost . \r\nСлед кацането си на германска земя за първото по рода си държавно посещение, Ердоган се е отправил към посолството на Турция в Берлин, където ще проведе преговори с ръководителя на дипломатическата мисия на Анкара. \r\nОфициалната част от програмата на визитата на Ердоган ще започне в петък. В 11:30 часа местно време (12.30 часа българско време) той ще се срещне с канцлера на ФРГ Ангела Меркел, а в следобедните часове на петък – и с държавния глава Франк-Валтер Щайнмайер. След това ще присъства на държавния банкер, организиран в негова чест в берлинския дворец Белвю. \r\n***  Държавният глава на Македония Георги Иванов призова гражданите на югозападната ни съседка да бойкотират референдума за името, заявявайки, че от страната се иска да извърши „историческо самоубийство\", предава  AFP . \r\n„Гласуването на референдум е право, а не задължение\", подчерта Иванов в реч пред Общото събрание на ООН. „На 30 септември няма да изляза и да гласувам и знам, че Вие, моите съграждани, ще вземете същото мъдро решение\", допълни македонският президент от трибуната на ООН.  \r\nМакедонците ще гласуват в неделя за новото име на страната им. Промяната, договорена през юни, е необходима за преодоляване на 27-годишния спор между Скопие и Атина. \r\n***  В полунощ местно време (1:00 часа българско време) в Македония влиза в сила забраната за агитация за референдума за името, който ще се проведе в неделя, 30 септември, припомня информационната агенция  „Макфакс“.  \r\nЗабраната „влиза в сила 48 часа преди деня на гласуването, т.е. на 28 септември 2018 г. (петък) и завършва със затварянето на избирателните секции в 19:00 часа (местно време) на 30 септември 2018 година. През това време всички форми на публична пропаганда, свързани с референдума, трябва да бъдат прекратени“, предупредиха компетентните органи в югозападната ни съседка.  \r\nСпоред решението, взето от Събранието на Република Македония, въпросът за референдума гласи: „Подкрепяте ли членство в ЕС и НАТО с приемане на договора между Република Македония и Република Гърция?\" \r\nРеферендумът за името ще бъде консултативен, което означава, че за признаването му са необходими по-малък брой гласове в сравнение с допитване, чиито резултати са обвързващи. За да бъде успешен са необходими гласовете на половината от общия брой избиратели в Македония, или малко над 900 хиляди,  и половината от тях да гласуват „за“ договора с Гърция. Имената на общо 1,806,336 души са включени в избирателните списъци, съставени до 10 септември.  \r\nРеферендумът ще бъде следен от около десет хиляди македонски и почти 500 чуждестранни наблюдатели. \r\n***  Председателят на опозиционната „Нова демокрация“ Никос Мицотакис подчерта още веднъж, че партията му ще настоява за организирането на нови избори в страната, за да може гръцките граждани да се произнесат за споразумението за името на Македония, предава скопската електронна медия", "date": "2018.09.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/27/2571956/api-v-ponedelnik-zapochvat-remonti-na-pat-ii-11-dobri-dol-orsoya-lom-i-na-pat-ii-81-pri-vhoda-na-lom.html", "text": "В Агенция „Пътна инфраструктура“ (АПИ) инж. Дончо Атанасов, член на Управителния съвет на агенцията, и Пенка Пенкова, кмет на Община Лом, обсъдиха поетите ангажименти за предстоящите ремонти на път II-11 Добри дол – Орсоя – Лом и на път II-81 при входа на Лом. Това съобщиха от пресцентъра на  АПИ . \r\nВ понеделник стартира ремонт на 3,1-километров участък от републиканския път II-81 Лом-Монтана при входа на Лом и на път II-11 Добри дол – Орсоя – Лом. Целта на ремонтните дейности е да се подобри експлоатационното състояние на двата второкласни пътя и да се повиши безопасността на движение, което е част от подготовката на републиканските пътища за предстоящия зимен сезон.   \r\nПо време на ремонта ще бъде спряно движението на всички МПС при входа на Лом по път II-81 от км 143+518 до км 146+643. Трафикът ще бъде насочен по следния обходен маршрут: Лом – път III-114 – Сталийска махала – Аспарухово – Расово – път II-81 – Монтана и обратно. \r\nПри ремонта на път II-11 Добри дол – Орсоя – Лом  ще бъде въведен следният обходен маршрут: Лом – път III-114 – Тополовец – път III-112 – Добри дол и обратно.", "date": "2018.09.27", "title": "АПИ: В понеделник започват ремонти на път II-11 Добри дол – Орсоя – Лом и на път II-81 при входа на Лом"}
{"url": "http://www.focus-news.net/news/2018/09/27/2571951/shumen-izneseno-zasedanie-po-deloto-hitrino-shte-se-provede-na-5-noemvri.html", "text": "Изнесено заседание по делото „Хитрино“ ще се проведе на 5 ноември. Това стана ясно по време на днешното заседание по делото в Окръжен съд - Шумен, предаде репортер на  Радио „Фокус“-Шумен . Съдът, под председателството на съдия Румяна Райкова, прие за допустимо искането от страна на защитата на обвиняемите машинисти да бъде извършен оглед на място на инфраструктурата на жп гарата в село Хитрино, в района на влаковата катастрофа, тъй като счита, че чрез огледа би се стигнало до по-пълно изясняване на обективната истина по делото, независимо, че вече са извършени ремонтни дейности. Ще бъде извършен оглед на място на стрелка №5, на механизми и елементи от железния път, съоръжения за обезопасяване, пост 2 и др. Ще бъдат уведомени и призовани като свидетели началникът на жп секция Шумен Вълчо Тодоров, началникът на жп гара Хитрино Николай Борисов, ще бъдат призовани и посочените от защитата на обвинаяемите машинисти свидетели Стефан Иванов и Милен Манев.  \r\nЧасът на изнесеното заседание ще бъде съобразен с технологичния порядък на движението на влаковете през гара „Хитрино“. Редовното заседание по делото за влаковата катастрофа от декември 2016 година ще се проведе от 09.30 часа на 15 ноември. Тогава ще бъде призован като свидетел Радослав Байчев, участвал в производството като техническо лице. \r\nИвелина ИВАНОВА", "date": "2018.09.27", "title": "Шумен: Изнесено заседание по делото „Хитрино“ ще се проведе на 5 ноември"}
{"url": "http://www.focus-news.net/news/2018/09/27/2571963/kyustendil-obshtinskite-savetnitsi-podkrepiha-edinodushno-postavyaneto-na-plochi-s-tekstove-ot-voynishka-kletva-i-ot-boyniya-marsh-na-13-ti-pehoten-rilski-polk.html", "text": "Общинските съветници в Кюстендил подкрепиха единодушно по време на днешното си заседание поставянето на плочи с текстове от войнишка клетва и от бойния марш на 13-ти пехотен Рилски полк, предаде репортер на  Радио „Фокус” – Кюстендил . Двете мраморни плочи са дарени на Община Кюстендил от професор Иван Гаврилов. „Използвам случая да поканя всички в събота – 29 септември, от 10.30 часа на паметника на 13-ти пехотен Рилски полк. Ще бъде отслужен молебен за упокоение на душите на всички загинали в Първата световна война кюстендилци, с поименното им изброяване от архиерейският наместник. Професор Иван Гаврилов лично ще присъства, той пристига още в петък”, каза кметът Петър Паунов. по думите му ще бъде раздаден курбан от 400 порции. След това ще бъде открит Празника на плодородието, а вечерта ще се представи „Осмото чудо” – спектакъл на ансамбъл „Българе”. Съветниците одобриха съществуването на маломерни паралелки за учебната 2018 – 2019 година. Те са в Спортно училище „Васил Левски”, в Основните училища „Даскал димитри”, „Христо Ботев” и „Ильо войвода”. Беше одобрено предложението за осигуряване на средства за осигуряване на обяд на заетите в целодневната организация на учебния ден ученици в Спортно училище „Васил Левски”. \r\nВенцеслав ИЛЧЕВ", "date": "2018.09.27", "title": "Кюстендил: Общинските съветници подкрепиха единодушно поставянето на плочи с текстове от войнишка клетва и от бойния марш на 13-ти пехотен Рилски полк"}
{"url": "http://www.focus-news.net/news/2018/09/27/2571953/krasimir-uzunov-pravitelstvoto-na-zoran-zaev-trudno-mozhe-da-stigne-do-podkrepa-na-referenduma-v-makedoniya-ot-450-000-glasuvali-za-da-poluchi-pone-moralna-podkrepa.html", "text": "Възможността за митинг преди референдума в Македония беше последната и тя беше използвана от македонското правителство. Настроенията в Македония са много противоположни и въпросителните винаги са повече отколкото от отговорите, когато става въпрос за този ъгъл на Балканите. Това каза президентът на Радио и Агенция „Фокус“ Красимир Узунов в предаването „Нещо повече“ по  БНР . „Как ще се стигне до 900 000 гласували и как от тях поне половината ще подкрепят референдума, за да има той легитимност, без да има задължителност. Външният министър Никола Димитров вече успя да каже, че независимо от резултата на референдума, договорът с Гърция ще бъде внесен за разглеждане в парламента. Още повече, след като беше обявен референдумът, Зоран Заев около месец по-късно каза, че той няма задължителен характер, а повече информационен“, коментира Узунов. По думите му от една страна се призовава за бойкот и гласуване против референдума от страна на президента Георги Иванов, а от друга – правителството на Заев с подкрепата на международна общност се опитва да накара хората да гласуват.  \r\n„Големият проблем е, че както половината т.нар. македонци, така и албанци ги няма в Македония. Тоест, албанската етническа общност според мен могат да извадят около 200 000 гласа. Въпросът е дали другите 200 000 гласа ще може да ги извади правителството на Зоран Заев, което направи година и няколко месеца управление и лично според мен трудно може да стигне до един резултат от 450 000 гласували или 900 000 излезли, за да получи поне морална подкрепа. Много е съмнителен вариантът, с който ще има 900 000 гласували и от тях под 450 000 да подкрепят предложенията със сложните въпроси“, каза още Красимир Узунов.", "date": "2018.09.27", "title": "Красимир Узунов: Правителството на Зоран Заев трудно може да стигне до подкрепа на референдума в Македония от 450 000 гласували, за да получи поне морална подкрепа"}
{"url": "http://www.focus-news.net/news/2018/09/27/2571959/shumen-vazstanoveno-e-dvizhenieto-po-avtomagistrala-hemus-pri-km-351-v-posoka-varna.html", "text": "Възстановено е движението по автомагистрала \"Хемус\" при км 351 в посока Варна. Това съобщиха от пресцентъра на  Агенция \"Пътна инфраструктура\" .", "date": "2018.09.27", "title": "Шумен: Възстановено е движението по автомагистрала \"Хемус\" при км 351 в посока Варна"}
{"url": "http://www.focus-news.net/news/2018/09/27/2571966/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, с отлична видимост. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nДо 5 октомври е удължен срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.27", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/27/2571965/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.27", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/27/2571964/d-r-siyka-cherneva-rzi-smolyan-smyata-se-che-1-na-150-dushi-zarazeni-sas-zapadnonilska-treska-razvivat-po-tezhka-forma-na-bolestta.html", "text": "Смята се, че 1 на 150 души, заразени със западнонилска треска, развиват по-тежка форма на болестта. Това съобщи за  Радио „Фокус“ – Смолян  д-р Сийка Чернева – директор на дирекция „Надзор на заразните болести” при Регионална здравна инспекция (РЗИ) – Смолян. Тя посочи, че заболяването протича с грипоподобни признаци– треска, слузеста секреция от носа, възпаления на лигавиците. При по-тежките случаи се наблюдава възпаление на мозъка (енцефалит). „Смъртността при хората е ниска и в повечето случаи заболяването протича безсимптомно – 80% преболедуват без да показват клинична изява, а смъртността е в рамките на 10% от боледуващите с проявени клинични признаци“, допълни д-р Чернева. \r\nТя уточни, че инкубационният период на заболяването варира между 3 и 14 дни. „Западнонилската треска обикновено протича леко, или умерено тежко, с грипоподобни симптоми – температура, главоболие, отпадналост, възможна е и появата на макулопапулозен обрив, лимфоаденопатия, както и на гастроинтестинални смущения. При голяма част от заразените инфекцията може да протече безсимптомно.При по-тежки инфекции има главоболие, висока температура, скованост на врата, ступор, дезориентация, кома, тремори, гърчове мускулна слабост и парализи. При някои хора, особено възрастните причинителят на Западен Нил предизвиква асептичен менингит и енцефалит, които често са фатални. Смята се, че 1 на 150 лица, заразени с вируса на Западен Нил развиват по-тежка форма на болестта. Симптомите на тежко заболяване може да продължат няколко седмици, въпреки че неврологични последици могат да останат цял живот. Повечето смъртни случаи са били регистрирани при пациенти на възраст над 50 години“, поясни д-р Чернева. \r\nИзбягването на ухапванията от комарите е най-лесният начин от предпазване от заболяването, твърди специалистът. Най-важните превантивни мерки са насочени към максимално ограничаване на разпространението на комарите в населените места чрез провеждане на дезинсекционни мероприятия и постоянен контрол върху тяхната ефективност. „Мерките, които всеки може да приложи, трябва да бъдат ориентирани към предпазване от ухапване от комари. Много комари са най-активни при изгрев и здрач. Хората трябва да използват репеленти, както и да са с покрити части на тялото, когато са навън (дълги ръкави и крачоли на панталони). Замрежването на врати и прозорци на домовете, както и използването на уреди и препарати за домашна дезинсекция също е добра превантивна мярка“, каза още д-р Чернева. \r\nНели ГЕРГЬОВСКА", "date": "2018.09.27", "title": "Д-р Сийка Чернева, РЗИ – Смолян: Смята се, че 1 на 150 души, заразени със западнонилска треска, развиват по-тежка форма на болестта"}
{"url": "http://www.focus-news.net/news/2018/09/27/2571967/sport-hubchev-povika-ivelin-popov-za-macha-s-kipar.html", "text": "Полузащитникът на Спартак Москва Ивелин Попов получи покана за българския национален отбор за предстоящите мачове от Лигата на нациите, съобщи пресслужбата на руския клуб. Националите посрещат на 13 октомври в София Кипър, а на 16 октомври ще гостуват в Осло на Норвегия. България има шест точки от първите два мача в турнира и е на първо място. В същото време юношеският национален отбор на България до 17 години ще играе две контролни срещи с връстниците си от Молдова в началото на октомври. Родените през 2002-а лъвчета ще посрещнат отбора от бившата съветска република на 3 октомври от 16:00 часа на базата на БфС в Бояна. Втората проверка е насрочена на същото място, но от 11:00 часа на 5 октомври. Тези два мача ще бъдат и генерална репетиция за селекционера Марчо Дафчев и неговата селекция преди европейските квалификации. Тимът на България е в група със Словения, Австрия и Малта, като напред във втория кръг продължават първите два отбора. Срещите ще се играят на 24 октомври от 15:00 със Словения, на 27-и от 11:00 с Австрия и на 30-и от 14:30 с Малта. Домакин на турнира е словенският град Кран.", "date": "2018.09.27", "title": "Спорт: Хубчев повика Ивелин Попов за мача с Кипър"}
{"url": "http://www.focus-news.net/news/2018/09/27/2571968/veliko-tarnovo-obshtina-svishtov-zaradva-malchuganite-v-grada-s-myuzikala-zlatnoto-petle-ot-pushkin-predstaven-ot-vrachanskata-simfonieta.html", "text": "Община Свищов зарадва малчуганите в града с мюзикъла „Златното петле“ от Пушкин представен от Врачанската симфониета. Това съобщиха за  Радио „Фокус“ – Велико Търново  от пресцентъра на институцията. Музикалният подарък за децата бе по повод празника на града  „Свищовски лозници“. Представлението бе изнесено днес от 09.30 и 11.00 ч. на голямата сцена в Първо българско народно читалище „Еленка и Кирил Д. Аврамови”. Децата от детските градини и началните класове се пренесоха във вълшебния свят на театралното изкуство, заедно с героите от мюзикъла. \r\nОсвен организираните посещения на децата от детските заведения, балконът на Първо българско читалище беше с вход свободен и много деца, заедно със своите родители, се възползваха от възможността да се насладят на представлението. \r\nНа постановките присъстваха и организаторите на културното събитие кметът на Общината Генчо Генчев,  зам.-кметът Анелия Димитрова, директорът на дирекция „Култура и културно наследство“ Росен Маринов, началник отдел „Образование” Румяна Кузева и Елена Кочева – експерт „Култура“ към община Свищов. \r\nМария НЕДЕВА", "date": "2018.09.27", "title": "Велико Търново: Община Свищов зарадва  малчуганите в града с мюзикъла „Златното петле“ от Пушкин, представен от Врачанската симфониета"}
{"url": "http://www.focus-news.net/news/2018/09/27/2571961/ministar-neno-dimov-bitovoto-otoplenie-nay-mnogo-zamarsyava-vazduha-v-balgariya.html", "text": "Битовото отопление е най-сериозният замърсител на въздуха в България. Това обяви в предаването „Лице в лице” по  бТВ  министърът на екологията Нено Димов по повод представения днес от екоминистерството и Световната банка проект на Национална програма за подобряване качеството на атмосферния въздух. \r\nДимов уточни, че нормите за качеството на въздуха са еднакви по българското и по европейското законодателство и страната ни не покрива нормите единствено за фините прахови частици. \r\n\"След отоплението с твърдо горива най-много замърсяват автомобилният транспорт и индустрията, като индустрията най-малко допринася. Относно отоплението предложените мерки са там, където има топлофикационна мрежа и газификация да се присъединяват нови потребители, норми за съдържания на сяра и пепел в твърдите горива. Последната мярка се бави, за да се осигури адекватен контрол\", уточни министърът. \r\nПо думите му за замърсяването от автомобилния транспорт мерките са да се пресекат кражбите на катализатори, както и намаляването на екотаксата за новите коли и увеличаването за старите. \r\nМинистърът отчете още, че Видин е най-замърсеният град. \"София е близо до средата на класацията, но е към по-чистите градове. \r\nИма четири града, които са в норма по отношение на фините прахови частици към 2016 г. – Добрич, Сливен, Пирдоп и Девня. Гълъбово и Стара Загора се присъединяват към тях през 2017 г. По предварителни данни и Варна ще се включи в списъка\", допълни той. \r\nОтносно подкрепата за Унгария, зад която Нено Димов застана заедно с представители на Патриотичния фронт, той обяви, че тя е важна, защото утре България може да се окаже в същата ситуация. \"Ние трябва да защитим националния си интерес в тази ситуация\", смята Димов.", "date": "2018.09.27", "title": "Министър Нено Димов: Битовото отопление най-много замърсява въздуха в България"}
{"url": "http://www.focus-news.net/news/2018/09/27/2571969/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.27", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/09/27/2571970/aktsenti-v-sutreshniya-blok-dobro-utro-balgariya-na-radio-fokus-na-28-septemvri.html", "text": "За новата Наредба за проектиране на пътищата у нас в сутрешния блок „Добро утро, България“ на  Радио „Фокус“  ще разговаряме с Владимир Тодоров, председател на Българската асоциация на пострадалите при катастрофи. \r\nПолитически престрелки в кулоарите на парламента - гости в ефира ни по темата ще бъдат доц. Антоний Гълъбов и социологът Кънчо Стойчев. \r\nТри училища стават посланици на Европейския парламент. Това са Професионалната гимназия по транспорт и аграрни технологии „Никола Йонков Вапцаров” в Хасково, Природо-математическа гимназия „Иван Вазов” в Димитровград и Средно училище „Д-р Петър Берон” в Свиленград. По този повод в ефир ще говорим с кмета на Хасково Добри Беливанов. \r\nС множество инициативи във Варна ще бъде отбелязана инициативата „Европейска нощ на учените“. Подробности очакваме от Диана Стоева от  Радио „Фокус” – Варна . \r\nНародно читалище „Йордан Йовков” в Добрич ще посрещне новия сезон с обновена фасада и интересен културен афиш. Още информация ще ви предложим с репортаж на кореспондента ни в Добрич Жулиета Николова. \r\nЗапочнете деня информирани! Тези и още теми - в „Добро утро, България“, от 06.00 до 10.00 часа на 28 септември, с водещ Йоланда Пелова.", "date": "2018.09.27", "title": "Акценти в сутрешния блок „Добро утро, България“ на Радио „Фокус“ на 28 септември"}
{"url": "http://www.focus-news.net/news/2018/09/27/2571972/mvnr-vazmozhno-e-da-ima-otmeneni-poleti-ot-i-do-balgariya-niderlandiya-ispaniya-portugaliya-i-germaniya-zaradi-stachni-deystviya-na-piloti-ot-aviokompaniya-ryanair.html", "text": "Във връзка с информации, получени от посолствата на Република България в Нидерландия, Испания, Португалия и Германия относно предстоящи стачни действия на пилотите на авиокомпания „Ryanair“, Министерството на външните работи предупреждава българските граждани, пътуващи от и до посочените страни в петък, 28 септември т.г., че е възможно да има отменени полети. Това съобщиха от пресцентъра на  МВнР .  \r\nМинистерството на външните работи препоръчва на българските граждани, които имат планирани полети с авиокомпанията на тази дата, да се осведомяват своевременно за всички възможни промени и да следят актуалните разписания на полетите. В случай на нужда гражданите могат да се свържат с превозвача за получаване на необходимото съдействие.", "date": "2018.09.27", "title": "МВнР: Възможно е да има отменени полети от и до България, Нидерландия, Испания, Португалия и Германия заради стачни действия на пилоти от авиокомпания „Ryanair“"}
{"url": "http://www.focus-news.net/news/2018/09/27/2571971/ria-novosti-ruskata-delegatsiya-v-nyu-york-oproverga-tvardeniyata-za-sreshta-mezhdu-sergey-lavrov-i-britanskiya-vanshen-ministar.html", "text": "Между министъра на външните работи на Руската федерация Сергей Лавров и британския му колега Джереми Хънт не са се състояли никакви преговори в кулоарите на 73-то Общо събрание на ООН. Това увериха от делегацията на Москва в Ню Йорк, предава  РИА Новости .  \r\nПо-рано първият дипломат на Лондон заяви, че е провел „откровена размяна на мнения“ с Лавров в кулоарите на Общото събрание на ООН. „С изненада се запознахме с изявлението от Форийн офис за среща с Лавров. Не е имало никакви преговори с британския външен министър“, категорични бяха от руската делегация в Ню Йорк, като допълниха иронично: „Както винаги, британската страна вижда желаното като реалност“.  Тереза Герова", "date": "2018.09.27", "title": "РИА Новости: Руската делегация в Ню Йорк опроверга твърденията за среща между Сергей Лавров и британския външен министър"}
{"url": "http://www.focus-news.net/news/2018/09/27/2571973/tass-rusiya-predlozhi-priemaneto-na-rezolyutsiya-za-podobryavane-na-situatsiyata-na-koreyskiya-poluostrov.html", "text": "Руската федерация е предложила приемането на резолюция на Съвета за сигурност на ООН за подобряване на ситуацията на Корейския полуостров, предава  TACC . \r\nПредложението е отправено от министъра на външните работи на Руската федерация Сергей Лавров в рамките на заседание на Съвета за сигурност ООН, посветено на ситуацията на Корейския полуостров. \r\nКъм настоящия момент не се привеждат допълнителни подробности. Тереза Герова", "date": "2018.09.27", "title": "ТАСС: Русия предложи приемането на резолюция за подобряване на ситуацията на Корейския полуостров"}
{"url": "http://www.focus-news.net/news/2018/09/27/2571962/georgi-ivanov-ot-oon-republika-makedoniya-e-prinudena-da-izvarshi-yuridichesko-i-istorichesko-samoubiystvo.html", "text": "В рамките на обръщението си на 73-то Общо събрание на ООН в Ню Йорк, държавният глава на Македония Георги Иванов припомни на гражданите на югозападната ни съседка, че гласуването на референдума е право, а не задължение, предава информационната агенция  „Макфакс“. \r\n„В тези няколко часа преди влизането в сила на забраната за агитация, искам да изпратя послание до моите съграждани - гласуването на референдум е Ваше право, а не задължение. Никой не може да бъде подведен под отговорност за гласуването, т.е. за отказа си да гласува за референдума\", припомни Иванов. Той добави, че всеки гражданин има право самостоятелно да реши дали да излезе да гласува или да бойкотира вота.  \r\nСъгласно думите на Иванов, референдумът може да доведе до подчинено положение на Македония. „Не само името на държавата се променя, но се създава нова държава с ново име. Ние ще сме държава само по име, а не по същество\", подчерта македонският президент от трибуната на ООН.  \r\nИванов сподели, че като гражданин е решил да не гласува на 30 септември и изрази надеждите си, че гражданите на Македония ще вземат – съгласно думите му – „мъдро решение“. \r\nСпоред него, поради блокадата от страна на Гърция, на Македония е отнето правото на просперитет. „Призовавам всички страни, които признават Република Македония под конституционното й име, да не променят решението си. Помогнете ни, като останете пазители на правото ни на самоопределение\", бяха думите, с които Иванов се обърна към присъстващите.  \r\nДържавният глава на югозападната ни съседка сподели убеждението си, че мнозина ще осъдят речта му пред Общото събрание на ООН. „Може би, докато говоря, се пишат изявления, с които ще осъдят моята реч. Но истината освобождава. Единствената истина е, че ние сме македонци, а нашта държава е Република Македония“, бе заключението на Иванов. \r\nОт правото на самоопределение, подчерта македонският президент, произтича и правото на народа сам да избере своето име и името на държавата, която е избрал. „Все пак, с окончателното споразумение от Преспа, Гърция ни налага ново име и иска същото да се използва erga omnes – и за вътрешна, и за международна употреба. Предвидено е да променим Конституцията си, при което Гърция ще бъде тази, която ще одобрява промените в нея. Чрез това споразумение Гърция ще получи право на постоянен надзор за това как се наричаме, но и как Вие, страните-членки на ООН, ще се обръщате към нас. Гърция получава власт да преименува нашите институции, да цензурира съдържанието на учебниците на нашите деца, да възпрепятства правото на гражданите да изразяват своята македонска идентичност. Ще регулира начина, по който ще се нарича нашия, македонския език“, заяви още Иванов.  \r\nПрезидентът на балканската страна подчерта също, че по време на присъединяването на Република Македония към ООН правото на самоопределение е нарушено. Според него последвалите временни споразумения са приети, са да оправдаят това нарушение – точно както и Договора от Преспа. „Трябва да знаете, че текстът на това споразумение е изготвен без моето знание и без моето съгласие като президент на Република Македония. Споразумението нарушава разпоредба от Конституцията от основополагащо значение. Казано с други думи, на възелът, който започна да се заплита с Резолюции 817 и 845 и Временното споразумение, с Договора от Преспа стана въже за бесене. Република Македония сега трябва да извърши юридическо и историческо самоубийство, за да може законното изличаване на македонския народ да се тълкува като негова собствена воля. Чудя се какво говори това за световното лидерство и споделената отговорност на ООН?\", бе въпросът, с който Иванов се обърна към присъстващите на Общото събрание на ООН.  Тереза Герова", "date": "2018.09.27", "title": "Георги Иванов от ООН: Република Македония е принудена да извърши юридическо и историческо самоубийство"}
{"url": "http://www.focus-news.net/news/2018/09/27/2571974/zam-ministar-yovev-zhelanieto-ni-e-obshtinite-koito-prilagat-strategiyata-za-inovatsii-i-dobro-upravlenie-na-mestno-nivo-da-stavat-vse-poveche.html", "text": "Обменът на опит между общините в прилагането на успешните практики за местно управление е важен и необходим, за да имаме по-ефективни политики, насочени към силно и жизнено местно самоуправление в България. Затова и полагаме усилия да стимулираме идеите и разпространяването на утвърдените във времето работещи модели при прилагането на Стратегията за иновации и добро управление на местно ниво на Съвета на Европа. Желанието ни е общините, които я прилагат, да стават все повече. Това каза заместник-министърът на регионалното развитие и благоустройството Валентин Йовев на откриването на организиран от Министерството на регионалното развитие и благоустройството (МРРБ) форум за споделяне на добри практики на общините, наградени с Европейския етикет за иновации и добро управление, съобщиха от пресцентъра на  МРРБ .  \r\nОт 2007 г., когато България приема да прилага Стратегията за иновации и добро управление на местно ниво на Съвета на Европа, са реализирани четири процедури за присъждане на Етикета. В тези процедури отличието е връчено на 29 общини, доказали прилагането на 12-те принципа в своята ежедневна работа. \r\nНа двудневната работна среща ще бъдат представени добри практики за развитие и укрепване на местното самоуправление и местната демокрация в България, свързани с прилагането на принципите за добро демократично управление на общинско ниво. В него участват представители на Съвета на Европа, Националното сдружение на общините в Република България, наградените с Етикета общини, граждански организации и други. Участниците ще споделят постигнатия прогрес и придобития опит в административните процеси на местно ниво. \r\n„Успешното прилагане на принципите за добро демократично управление се заключава в добрата комуникация между общината и нейните граждани. Изключителна чест е за нашата община да бъде домакин на настоящия форум“, поздрави присъстващите кметът на община Поморие Иван Алексиев и изрази благодарност към Министерството на регионалното развитие и благоустройството за доброто сътрудничество, благодарение на които общината се развива.", "date": "2018.09.27", "title": "Зам.-министър Йовев: Желанието ни е общините, които прилагат Стратегията за иновации и добро управление на местно ниво, да стават все повече"}
{"url": "http://www.focus-news.net/news/2018/09/27/2571976/prof-nikolay-ovcharov-uspeshno-zavarshi-tazgodishnata-arheologicheska-kampaniya-na-misionis-razkrihme-baptisteriya-i-rezidentsiya-na-episkopi.html", "text": "Успешно завърши тазгодишната археологическа кампания на Мисионис, разкрихме баптистерия и резиденция на епископи. Това каза за  Агенция „Фокус“  археологът проф. Николай Овчаров във връзка с приключването на тазгодишната археологическа кампания за проучването на античния и средновековен град Мисионис край Търговище. „Кампанията завърши много успешно. Тази година разполагахме с повече средства отколкото през миналите години, благодарение на държавата“, обясни проф. Овчаров и допълни, че проведената кампания е отговаряла на размерите на изключителния град Мисионис. „Не случайно го наричам много често Северния Перперикон, защото в него има огромен потенциал, който да през следващите години да го направи водещ обект в сферата на културно-историческия туризъм“, допълни той. \r\nПроф. Овчаров заяви, че би обобщил  основните резултати от тазгодишните разкопки в две основни точки . „Преди два месеца  разкрихме кръщелнята (баптистерия) от 6 век  в голямата епископска базилика. Това е едно от най-добре запазените помещения в страната. От същото време в центъра има и басейн, с формата на четирилистна детелина, в който са били кръщавани хората в зората на християнството. Този баптистерий е един от най-добре запазените на Балканския полуостров“, разказа проф. Николай Овчаров. \r\n„Другото нещо, което разкрихме, буквално през последните дни, е не по-малко интересно. До тази голяма катедрала, която е разкрита още през 60-е години на миналия век от моя баща, покойният Димитър Овчаров – до нея от север  намерихме резиденцията на епископите , които са управлявали тази катедра през периода 5-6 в.“, обясни той. Проф. Овчаров допълни, че това е огромна сграда, чието разкриване ще продължи и следващата година. „Вероятно ще бъде дълга около 15-20 метра, двуетажна. На долния етаж е имало голяма зала, оттам архиереите са можели да слизат направо в свещените пространства на базиликата и да осъществяват литургия“, допълни той.  „Считам това за нещо много ценно, тъй като разкритите резиденции на епископи от 5-6 век са много малко на територията на България – имаме такива от Силистра, от римския град Нове край Свищов, а тази година локализирахме такава и на Перперикон. Това е четвъртата резиденция, която се намира по нашите земи от този период. Това е нещо много важно, така че това бяха основните две открития от Късната Античност. Работи се и на други места. Разкрихме част от крепостната стена от това време – има запазеност на височина над 4 метра, което я прави изключително атрактивна от гледна точка на туризма“, каза още той.  \r\nПроф. Овчаров припомни, че  Мисионис има много дълга история . „Той е създаден през 5 век и продължава да съществува до 1393 г., когато през юли по време на османското настъпление средновековният град е превзет от османските турци. Тази обсада я изследваме от доста време, тя е описана и от османските автори от периода. защото Мисионис е дал съпротива – нещо, което е описано от османските автори като Мехмед Нешри например, който казва дори с известна доза на преклонение и почитание към защитниците, че те са се борили до последно. И управителят на крепостта е казал, че той няма да предаде вярата на Цар Иван Шишман – последния български цар. За съжаление обаче, след превземането на крепостта те нямат никакви шансове понеже се е намирала на пътя на османските нашественици към столицата Търновград – Велико Търново“, разказа проф. Николай Овчаров и допълни, че по законите на свещената война тя е била тотално изгорена след превземането. „И това нещо не са приказки и легенди, а това нещо ние го хващаме по археологически път - ужасяващ пожар, който е погълнал останките на Древния Мисионис, или както се е наричал в Българското средновековие – Косово“, поясни той. По думите му за тези драматични събития – освен пожара и движимите находки, са открити и десетки монети на Цар Иван Шишман и на султан Мурад I и на неговия син Баязид, които са завоевателите на Средновековната българска държава. \r\n„Това са данните за тази година. Надяваме  се през следващата да продължим с увеличаващи се темпове, защото Търговище разчита на този уникален античен и средновековен град. Заедно с много близко намиращите се български столици Плиска и Преслав, с Мадарския конник и другите паметници в региона на Шумен и Търговище тук може да бъде изградена дестинация за културно-исторически туризъм. Тя в никакъв случай няма да бъде по-лоша от тази, която вече действа и привлича стотици хиляди хора в района на Източните Родопи – в района на Кърджали, Хасково и Златоград“, заяви проф. Николай Овчаров. \r\nМариела РУСЕВА", "date": "2018.09.27", "title": "Проф. Николай Овчаров: Успешно завърши тазгодишната археологическа кампания на Мисионис, разкрихме баптистерия и резиденция на епископи"}
{"url": "http://www.focus-news.net/news/2018/09/27/2571975/mvnr-prez-tazi-nosht-sashtestvuva-mnogo-visoka-veroyatnost-ot-obrazuvane-na-sredizemnomorski-tsiklon-v-yuzhnata-chast-na-yoniysko-more.html", "text": "Във връзка с информация, получена от Посолството на Република България в Атина,  Министерството на външните работи  (МВнР) предупреждава българските граждани, пътуващи за или пребиваващи на територията на Гърция, че през тази нощ съществува много висока вероятност от образуване на средиземноморски циклон в южната част на Йонийско море. Очаква се движението на циклона „Ксенофон“ да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта (29.09), след това в Атика, Евбея и Цикладите, а в неделя сутринта (30.09) да достигне до островите на източното Егейско море и вероятно Додеканезите. В сила е забрана за отплуване на кораби от пристанищата Пиреа, Рафина и Лаврио. Поради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят. Българските граждани, пребиваващи или пътуващи за посочените райони следва да бъдат внимателни и да изпълняват инструкциите и препоръките на местните власти, в случай че бъдат издадени такива. При нужда сънародниците ни могат да се свържат с Посолството на Република България в Атина на телефон: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.09.27", "title": "МВнР: През тази нощ съществува много висока вероятност от образуване на средиземноморски циклон в южната част на Йонийско море"}
{"url": "http://www.focus-news.net/news/2018/09/27/2571978/plovdiv-zadarzhani-sa-mazhete-vzrivili-bankomat-v-stara-zagora.html", "text": "Трима души са задържани в Пловдив при съвместна операция на пловдивската и старозагорската полиция във връзка с взривения банкомат в кв. \"Железник\" в Стара Загора, предаде  bTV . \r\nБанкомат беше взривен през нощта в кв. „Железник” в Стара Загора. Извършителите са задигнали между 50 и 60 000 лева. Те са били с маски и са действали бързо. \r\nОбразувани са две досъдебни производства – за кражба и за взривяване. Съвсем близо до взривения банкомат се намира Второ полицейско управление в Стара Загора.", "date": "2018.09.27", "title": "Пловдив: Задържани са мъжете, взривили банкомат в Стара Загора"}
{"url": "http://www.focus-news.net/news/2018/09/27/2571955/afp-ot-tribunata-na-oon-prezidentat-na-makedoniya-prizova-za-boykot-na-referenduma-za-imeto.html", "text": "Държавният глава на Македония Георги Иванов призова гражданите на югозападната ни съседка да бойкотират референдума за името, заявявайки, че от страната се иска да извърши „историческо самоубийство\", предава  AFP . \r\n„Гласуването на референдум е право, а не задължение\", подчерта Иванов в реч пред Общото събрание на ООН. „На 30 септември няма да изляза и да гласувам и знам, че Вие, моите съграждани, ще вземете същото мъдро решение\", допълни македонският президент от трибуната на ООН.  \r\nМакедонците ще гласуват в неделя за новото име на страната им. Промяната, договорена през юни, е необходима за преодоляване на 27-годишния спор между Скопие и Атина.  Тереза Герова", "date": "2018.09.27", "title": "AFP: От трибуната на ООН: Президентът на Македония призова за бойкот на референдума за името"}
{"url": "http://www.focus-news.net/news/2018/09/27/2571977/sergey-lavrov-prizovavame-stranite-da-se-vazdarzhat-ot-ednostranni-sanktsii-sreshtu-severna-koreya.html", "text": "Москва призовава всички страни да се откажат от практиката за едностранно въвеждане на санкции срещу Северна Корея. Това заяви министърът на външните работи на Руската федерация Сергей Лавров на заседание на Съвета за сигурност на ООН на министерско ниво, на което се обсъжда ядреното разоръжаване на Корейския полуостров, предава  TACC . \r\n„Още по-голямо отхвърляне предизвикват т.нар. автономни или вторични санкции срещу Северна Корея и други държави, наложени от САЩ и някои от техните съюзници в опит за заобикаляне и надхвърляне на санкциите на Съвета за сигурност на ООН. Ние отново призоваваме страните, които налагат такива санкции, да изоставят тази практика“,  подчерта Лавров. \r\nСъщевременно първият дипломат на Москва отбеляза прогреса в усилията за нормализиране на ситуацията на Корейския полуостров, като припомни за преустановяването на ядрените изпитания, закриването на полигона в Пхунгери и решението на САЩ и Южна Корея да отложат за неопределено време провеждането на военни маневри в региона.  \r\nЛавров предложи приемането на резолюция на Съвета за сигурност на ООН за подобряване на ситуацията на Корейския полуостров, съобщи по-рано агенцията. Тереза Герова", "date": "2018.09.27", "title": "Сергей Лавров: Призоваваме страните да се въздържат от едностранни санкции срещу Северна Корея"}
{"url": "http://www.focus-news.net/news/2018/09/27/2571960/krasimir-uzunov-v-makedoniya-obiknoveno-po-traditsiya-ot-poslednite-25-godini-se-zadavat-slozhni-vaprosi-na-referendumite.html", "text": "В Македония обикновено по традиция от последните 25 години се задават сложни въпроси. Това каза президентът на Радио и Агенция „Фокус“ Красимир Узунов в предаването „Нещо повече“ по  БНР . „Когато беше референдумът за Независима Македония, се питаше: „Съгласни ли сте с Независима Македония с право на бъдещо членство в Съюз на югославските държави?“. Сега в момента: „Съгласни ли сте с членство в НАТО след ратифициране на Договора с Гърция?“. Тоест, македонският гласоподавател е доста объркан. Доколкото аз познавам народопсихологията на Македония, това води до едно усещане, че те се намират едва ли не на Великденския остров или на пъпа на света и без тях не може. В последните 25 години се обяснява, че всеки иска Македония, защото е много хубава, а не защото е пресечна точка на диагоналите на Балканите и с нея се борят всички балкански и световни влияния“, коментира Узунов. Според него от една страна води до главозамайване на македонските политици от настоящия политически елит на Македония, а от друга - създава една обратна тяга в настроенията на гласоподавателите. „От всички, които аз познавам в Македония, много малко от тях биха излезли първо на референдум, второ – биха подкрепили този вариант на смяна на името на Македония. Трябва да знаем, че то върви в комплект – веднъж ще сменим името на Македония, а като бонус ще получим двуезична държава“, каза още Красимир Узунов.", "date": "2018.09.27", "title": "Красимир Узунов: В Македония обикновено по традиция от последните 25 години се задават сложни въпроси на референдумите"}
{"url": "http://www.focus-news.net/news/2018/09/27/2571979/predstoyashti-sabitiya-v-stranata-za-28-septemvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа в Аулата на СУ „Св. Климент Охридски“ ще се състои конференция „Традиции и преходи“. Конференцията ще продължи до 30 септември.  \r\n*** \r\nВ 09.00 часа в зала „Европа“ в парк-хотел „Москва“ ще се проведе конференция по проекта „Preparing primary teachers to lead inclusive learning“ („Подготовка на начални учители да водят приобщаващо обучение\"). \r\n*** \r\nОт 09.30 часа 11 състав на Специализирания наказателен съд ще гледа делото срещу Павел М за престъпление по служба.  \r\n*** \r\nОт 10.00 часа 6 състав на Специализирания наказателен съд ще се гледа делото срещу Кирил К., Благой Д. Сергей А. и др. за образуване  ръководене на организирана престъпна група.  \r\n*** \r\nОт 10.00 часа в зала „Сердика“ в хотел „Балкан“ ще се състои кръгла маса на тема „Професии с дефицит на кадри – мерки и решения за повишаване на привлекателността“.  \r\n*** \r\nОт 11.00 часа зала „Проф. Марин Дринов“ (ул. 15-ти ноември, 1), Българската академия на науките ще присъди почетното звание „Доктор хонорис кауза“ на проф. Питър Таунсенд. По време на събитието проф. Питър Таунсенд ще изнесе лекция (на английски език)  на тема „Imperfections and new ideas\". \r\n*** \r\nОт 11.00 часа УМБАЛ „Царица Йоанна-ИСУЛ“ в кабинети 205, 206 и 207, след предварително записване на телефон-02/ 9432-332, ще се проведат безплатни кардиологични прегледи. \r\n*** \r\nОт 11.30 часа в ЦУМ, председателят на БТПП Цветан Симеонов ще открие търговско изложение „Доверете се на българското“. Входът е свободен. \r\n*** \r\nОт 12.00 часа в Националния пресклуб на БТА, Българска асоциация на пенсионерите – София ще представят Национална пенсионерска подписка „Пенсионерски протест”. \r\n*** \r\nОт 13.00 часа 7 състав на Специализирания наказателен съд ще гледа делото срещу Румяна Ч. за престъпление по служба.  \r\n*** \r\nОт 13.00 часа в зала „Витоша“ в хотел „Маринела“ ще се проведе заключителна кръгла маса – дискусия по проект „Няма добра дрога“. В дискусията ще участват ще участват зам.-министърът на младежта и спорта Стоян Андонов. \r\n*** \r\nОт 13.30 часа 30-и състав на СГС ще гледа делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 15.00 и 20.00 часа на площад „Александър I Батенберг“ ще се състои финалния етап от кампанията „Ние решаваме“.  \r\n*** \r\nОт 15.00 часа в двора на Център за обществена подкрепа „Св. София“, министърът на труда и социалната политика Бисер Петков ще участва в честването на 10-тата годишнина от създаването на Центъра.  \r\n*** \r\nОт 16.30 до 21.00 часа в Национална спорта академия ще се състои „Европейска нощ на учените“.  \r\n*** \r\nОт 17.30 часа в централното фоайе на Националната библиотека „Св. св. Кирил и Методий“ ще бъде открита изложба „Молитвата на Борис Христов: Мир на земята и благоволение на човечеството“.  \r\n*** \r\nОт 18.00 часа в централното фоайе на СУ „Св. Климент Охридски“ ще бъде открита Европейската нощ на учените. Събитията ще започнат преди откриването - от 13 .00 до 17.30 часа в Музея по палеонтология и исторична геология  ще бъде отворено Ателие на младите таланти „По динозавърските стъпки”.  В 16.00 часа в Аулата на Софийския университет ще се проведе Националният конкурс на тема „По стъпките на учените в региона“. От 17.30 до 22.00 часа в централното фоайе на ректората ще бъде отворен и Европейски щанд. Във фоайетата на ректората посетителите ще могат да разгледат Кабинетите по любопитство от 17.30 до 22.00 часа.  \r\n*** \r\nОт 19.30 часа в зала „България“ с концерт Симфоничният оркестър на Българското национално радио ще открие празничния си 70-ти сезон. \r\n*** \r\nОт 19.00 часа в зала „Георги Баев“ в КЦ „Морско казино“ ще бъде представена книгата „Тракийското Писмо Декодирано – V” – „Мистериите на Самотраки и Руническата Книга на Тайните“.  \r\n*** \r\nОт 18.00 часа в Дом на писателя преводачът Хайри Хамдан ще представи две книги на арабски език: „Стената на изгнанието“ - сборник стихове на Бадер Алсуейти и „Поезия с дъх на Черно море”-  антология на бургаската поезия на арабск.  \r\n*** \r\nВ 10.00 часа във Втора аудитория на Медицински университет „Проф. д-р П. Стоянов“-Варна ще се проведе научната конференция „Културното наследство на Варна и Черноморския регион”, организирана от Съюза на учените – Варна.  \r\n*** \r\nОт 10.30 часа в конферентната зала на Регионалната инспекция по околната среда и водите - Варна (ул. „Ян Палах“, № 4) ще се проведе обществено обсъждане на предложения за увеличаване на площта на резерват „Калиакра“ и намаляване на площта на защитена местност „Степите“, в землищата на село Българево и село Свети Никола, Община Каварна, Област Добрич. \r\n*** \r\nОт 17.30 часа в двора на Медицински университет - Варна ще започне Европейската нощ на учените. \r\n*** \r\nОт 18.00 часа в Галерия 8 ще бъде открита четвъртата самостоятелна изложба, на даровитата варненска скулпторка Галина Станева. \r\n*** \r\nОт 15.30 часа в Изложбени зали „Рафаел Михайлов\" ще бъде открита изложба на клубовете на пенсионера и инвалида. \r\n***  \r\nОт 16.30 часа в  Изложбени зали „Рафаел Михайлов“ ще бъде представен спектакълът „Където улиците нямат имена“ на любителски театър при КПИ „Родолюбец“ - село Самоводене.  \r\n***  \r\nОт 18.00 часа в Голяма зала на Общината ще се проведе представяне на победителя от Международен архитектурен конкурс „Ново сърце за Старият град“.  \r\n***  \r\nОт 18.30 часа пред МДТ „Константин Кисимов“ ще се проведе откриване на конкурс „Сребърна Янтра“.  \r\n***  \r\nВ  РБ „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nВ 10.00 часа в Заседателната зала на Община Враца, ще се отворят ценовите предложения на участниците в обществена поръчка с предмет: „Упражняване на строителен надзор и контрол по време на изпълнение на строително-монтажни работи във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“. \r\n*** \r\nОт 17.00 часа в Музеят на хумора и сатирата ще бъде представен българският детски игрален филм „Случаят Кюри\" на режисьора Андрей Хадживасилев. Входът е свободен. \r\n*** \r\nОт 09.30 часа в Детска градина №25 ще се състои куклен спектакъл „Таласъмът Тропалан“  на Държавен куклен театър „Дора Габе“.  \r\n*** \r\nОт 10.30 часа в детска градина №24 ще се играе куклен спектакъл „Приказка за Ох“ на Държавен куклен театър „Дора Габе“.  \r\n*** \r\nОт 17.00 часа в Регионална библиотека „Дора Габе“, Дора Прангаджийска представя своята книга „Благодаря ти, мамо! Пътят на осиновения от гнева до прошката”.  \r\n*** \r\nОт 10.00 часа в заседателната зала на общината ще се проведе редовно заседание на Общински съвет - Дупница.   \r\n*** \r\nОт 18.00 часа в Обредната зала на Карлово ще се проведе беседа на евродепутата от ГЕРБ Ева Майдел на тема : „Митове и факти за влизането в еврозоната\". \r\n*** \r\nОт 18.30 часа в залата на Общински драматичен театър ще бъде връчена Националната награда за принос в музикалното изкуство \"Академик Марин големинов\".    \r\n*** \r\nОт 19.00 часа в зала „Клуб на актьора” на Драматичен театър – Монтана ще бъде представена пиесата „Деца на света“.  \r\n*** \r\nОт 11.00 часа министърът на регионалното развитие и благоустройството Петя Аврамова и вътрешния министър Младен Маринов ще присъстват на откриването на реновираната Районна служба „Пожарна безопасност и защита на населението“ в Нова Загора.  \r\n*** \r\nОт 11.00 часа в Регионалния пресклуб на БТА ще се състои пресконференция на Областната инспекция по труда, Дирекция „Социално подпомагане\" и Бюрото по труда – Плевен.  \r\n*** \r\nВ Дома на културата „Борис Христов“ министърът на културата Боил Банов ще връчи „Златен век” - печат на Цар Симеон Велики – златен и грамота, на световноизвестния хореограф Димитрис Папайоану.  \r\n*** \r\nОт 09.30 часа на кулата на Гребната база ще се проведе „Празник на мотивацията“. \r\n***   \r\nОт 11.00 часа в Спортната зала на ПУ „Паисий Хилендарски“ министърът на образованието и науката Красимир Вълчев щ открие новата академична 2018/2019 година. \r\n*** \r\nОт 16.00 часа на Гребната база ще се проведе Трети масов благотворителен крос „STOP CANCER“. \r\n*** \r\nОт 17.00 часа в Концертна зала на Академията за музикално, танцово и изобразително изкуство ще се открие „Европейска нощ на учените 2018“. \r\n*** \r\nОт 10.00 часа в Зала „Свети Георги“ (ет. 6 на Областна администрация Русе) ще се проведе съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации. \r\n*** \r\nОт 12.00 часа пред църквата „Света Троица” в Свищов ще бъде раздаден обядът на всички граждани в неравностойно положение. \r\n*** \r\nОт 19.30 часа на пл. „Алеко“ ще се проведе официално откриване на празниците на града „Свищовски лозници“. Събития ще има през целия ден.   \r\n*** \r\nОт 14.00 до 15.00 часа в зала „Петко Рачов Славейков“ ще се проведат граждански консултации на тема „Бъдещето на Европа“. Темата е: „Равносметка на Председателството на България и как виждаме бъдещето на Европейския съюз - настоящи и бъдещи предизвикателства“.  \r\n*** \r\nОт 19.00 часа  пред сградата на Регионалния исторически музей с концерт на Военен духов оркестър при Втора механизирана бригада  ще бъде открита „Нощта на изкуствата“.  \r\n*** \r\nОт 19.00 часа ще бъдат отбелязани 65 години от създаването на къща музей „Гео Милев“.  \r\n*** \r\nОт 12.00 часа в залата на Народно читалище „Заря“ ще се проведе празничен концерт по повод Световния ден на музиката. \r\n*** \r\nОт 16.00 до 18.00 часа на кръстовището пред сградата на Районен съд - Чепеларе и Районна прокуратура – Чепеларе ще се проведе протест срещу закриването на прокуратурата в града. Очаква се главният път Смолян – Пловдив да бъде затворен. \r\n***   \r\nОт 16.00 часа в зала 203 на Община Шумен ще се проведе среща на ръководителите на ансамблите от чужбина, участници в Карнавала на плодородието с кмета на Община Шумен.  \r\n***     \r\nОт 17.00 часа в градинката пред НЧ „Добри Войников-1856“ ще се състои официалното откриване шестото издание на Международния фестивал за популярна песен „Есенни шуменски вечери“.   \r\n ***   \r\nОт 17.30 часа в зала „Арена Шумен“ ще се състои фолклорен концерт на Ансамблите „Луди млади“, „Шумен“ и „Мадара“.  \r\n***   \r\nОт 18.00 часа от Градска градина до  откритата сцена на пл. „Освобождение  \r\nще се състои дефиле на ансамблите от Сърбия и Македония, ГДО „М. Биков“ и Мажоретен състав.", "date": "2018.09.27", "title": "Предстоящи събития в страната за 28 септември (Агенция „Фокус“)"}
{"url": "http://www.focus-news.net/news/2018/09/27/2571982/ministar-boil-banov-otkri-kashtata-na-maskite-v-selo-kosharevo-obshtina-breznik.html", "text": "Министърът на културата Боил Банов откри в село Кошарево, община Брезник, „Къщата на маските“, посветена на народния обичай Сурова. Това съобщиха от пресцентъра на  министерството . \r\n„Искам специално да поздравя всички, които са работили за този проект. Поздравявам Ви и за начина, по който е възстановена къщата –съобразена с всички условия на Института за паметници на културата. Всичко е направено така че да бъде запазено в автентичния му вид. Защото в крайна сметка смисълът на всичко, което правим е да се съхрани за поколенията“, каза министърът на културата и добави, че е сигурен, че този край има огромен потенциал. \r\nСградата на „Къщата на маските“ е красив образец на възрожденската ни архитектура. Строена е през 1870 г. от местни майстори.  \r\n„Днес ставаме свидетели на невероятна реставрация, обновяване и изграждане на „Къща на маските“ – нещо много значимо както за община Брезник, така и за цялата област. Чрез тази къща се обръщаме към идните поколения с надежда да съхранят тази уникална традиция Сурова“, заяви кметът на Брезник Васил Узунов. \r\n„Този проект ще помогне Брезник да се превърне в туристическа дестинация“, обърна се към гостите и хората от селото кметът на община Цървени кръст, град Ниш, Сърбия, проф. д-р Мирослав Милутинович. \r\n„Години наред “Къщата на маските“ е символ на цялата брезнишка община, която я пазеше ревниво с молба да се превърне в музей на онзи обичай, който е най-типичен, най-любим, който не се пропуска в Брезнишко - това е Сурова“, каза Ирена Соколова, областен управител на област Перник и благодари на всички, участвали в реализирането на проекта.  \r\nМузейният комплекс „Къща на маските“, посветен на народния обичай Сурова е финансиран по Програмата за трансгранично сътрудничество Интеррег-ИПП България-Сърбия. Изпълнява се в партньорство между Областна администрация Перник и градска община Цървени Кръст, гр. Ниш, Република Сърбия.", "date": "2018.09.27", "title": "Министър Боил Банов откри „Къщата на маските“ в село Кошарево, община Брезник"}
{"url": "http://www.focus-news.net/news/2018/09/27/2571985/gd-granichna-politsiya-trafikat-e-intenziven-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-na-izhod-za-tovarni-avtomobili.html", "text": "Трафикът е интензивен на ГКПП \"Капитан Андреево\" и ГКПП \"Лесово\" на българо-турската и на ГКПП \"Дунав мост-Русе\" и ГКПП \"Дунав мост-Видин\" на българо-румънската граница на изход за товарни автомобили. Това съобщиха от пресцентъра на  ГД \"Гранична \"Полиция\" . \r\nНа българо-сръбската, българо-македонска и българо-гръцката граница трафикът е нормален на всички контролно-пропускателни пунктове.", "date": "2018.09.27", "title": "ГД \"Гранична \"Полиция\": Трафикът е интензивен на ГКПП \"Капитан Андреево\", ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" на изход за товарни автомобили"}
{"url": "http://www.focus-news.net/news/2018/09/27/2571983/lilyana-arsova-ministerstvo-na-turizma-prihodite-ot-noshtuvki-prez-yuni-i-yuli-vav-varna-sa-se-uvelichili-s-nad-3-protsenta-v-sravnenie-s-minalata-godina.html", "text": "Близо 466 000 туристи са посетили Варна само за месеците юни и юли. Постъпленията са повече от 148 млн. лева, а увеличението е с над 3 процента в сравнение с миналото лято. Това каза по време на кръгла маса на тема “Варна - дестинация четири сезона Лиляна Арсова, главен директор в Главна дирекция „Туристическа политика” в Министерството на туризма, предаде репортер на  Радио “Фокус”-Варна . Тя цитира данни, предоставени от министър Николина Ангелкова, според които, в периода януари - юли това лято, пренощувалите лица в местата за настаняване с 10 и повече легла във Варна са били над 690 000. Увеличението е с 8.4 %, а реализираните приходи от нощувки са близо 3.2 млн. лева.  \r\nЕкспертът посочи, че Министерството на туризма вече работи за договарянето на летен сезон 2019. Като уточни,че в Лондон от туроператора “Томас Кук” отчитат 29.8 процента ръст на техни туристи, посетили България в сравнение  2017 година. Според Арсова 5, 26 млн. са чуждестранните туристи, избрали дестинация България за първите 7 месеца на 2018 година. Това е ръст с близо 6.9 на сто спрямо същия период на миналата година. Само през юни 2018-та чуждестранните посещения у нас нарастват с 4.7 на сто. През юни 2018-та година 1. 208 млн. чужденци са били в страната ни. През юли чуждестранните посещения у нас са нараснали с 2.7 на сто спрямо същия месец на миналата година. През юни и юли постъпленията от чуждестранни туристи възлизат на 1.2  млрд.лева, което е ръст с около 6.4 на сто. Експертът поздрави летище Варна за посрещането преди ден на двумилионния пътник. По данни на Министерството за първи път от 70-те години портът посреща двумилионен турист.  \r\nСпоред Лиляна Арсова класацията за възходящ туризъм у нас се оглавява от Румъния. На втора позиция е Германия. Статистиката подрежда Русия на трето място, като се отбелязва известен спад в сравнение с миналата година. Причината е, че все повече руснаци декларират, че отсядат в собствените си имоти и няма да отседнат в места за настаняване.  В страната приходите от нощувки в местата за настаняване са се увеличили с 9.3 процента от януари до юли. Над 608 млн. лева са постъпленията. Половината от всички гости са избрали да отседнат в хотели с 4 и 5 звезди. Трета поредна година България отчита рекордна статистика в туризма, каза още Лиляна Арсова. Тя прочете поздравителен адрес от министър Ангелкова, в който се приветстват усилията на бизнеса и местната власт да прилагат все повече добри практики и иновации за утвърждаването на Варна като предпочитана целогодишна дестинация за туризъм. \r\nДиана СТОЕВА", "date": "2018.09.27", "title": "Лиляна Арсова, Министерство на туризма: Приходите от нощувки през юни и юли във Варна са се увеличили с над 3 процента в сравнение с миналата година"}
{"url": "http://www.focus-news.net/news/2018/09/27/2571981/predstoyashti-mezhdunarodni-sabitiya-za-28-septemvri-agentsiya-fokus.html", "text": "В Ню Йорк продължава 73-то Общо събрание на ООН.  \r\n***  Започва официалната част от държавното посещение на турския президент Реджеп Тайип Ердоган в Германия. \r\n***  Около 10 хиляди души се очаква да излязат на протест срещу държавния глава на Турция Реджеп Тайип Ердоган. \r\n***  Влиза в сила забраната за агитация за референдума за името на Македония. \r\n***  Заседание на Военния комитет на НАТО. \r\n***  Нова колективна стачка на кабинния екипаж на „Райънеър“ от пет европейски държави, включително Испания, Италия и Белгия.  \r\n***  Бившият държавен глава на САЩ Барак Обама ще посети Дания и Нидерландия за изнасянето на лекция пред студенти и участие в семинар. \r\n***  Министърът на вътрешните работи на Италия Матео Салвини ще бъде приет за аудиенция от папа Франциск. \r\n***", "date": "2018.09.27", "title": "Предстоящи международни събития за 28 септември (Агенция „Фокус“)"}
{"url": "http://www.focus-news.net/news/2018/09/27/2571984/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo.html", "text": "Ограничено е движението на моторни превозни средства над 3,5 т. по пътя между селата Чешма и Кесарево, Великотърновска област. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година, съобщиха за  Радио „Фокус“ – Велико Търново  от Областното пътно управление. \r\nНатоварен е трафикът по основните улици и булеварди във Велико Търново в края на работния ден. Интензивно е движението по ул. „Магистрална“, част от главен път София-Варна. Натоварен е трафикът и в района на Южния пътен възел, пътен възел „Качица“ и по Беляковско шосе. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по маршрута Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по пътя Дебелец - Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направлението Дебелец – Велико Търново – Лясковски кантон – Миндя – Елена и обратно. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.27", "title": "Велико Търново: Ограничено е движението на моторни превозни средства над 3,5 т. по пътя между селата Чешма и Кесарево"}
{"url": "http://www.focus-news.net/news/2018/09/27/2571980/blagoevgrad-komisar-rosen-rapchev-gd-natsionalna-politsiya-ot-1-mart-dosega-s-pomoshtta-na-trinogite-kameri-sa-ustanoveni-nad-100-000-narusheniya.html", "text": "От 1 март досега с помощта на триногите камери са установени над 100 000 нарушения. Това каза по време на демонстрация на камерите на триноги на автомагистрала „Струма“ комисар Росен Рапчев, началник на сектор „Пътен контрол” към Главна дирекция (ГД) „Национална полиция”, предаде репортер на  Радио „Фокус“-Пирин . Комисар Рапчев допълни, че от началото на годината досега над 190 000 нарушения са установени чрез мобилните камери. Според него триногите камери работят много добре, но все пак всяко техническо средство може да даде дефекти. Комисар Рапчев уточни, че при получаване на такъв дефект има гаранционна поддръжка и фирмата, която ги е доставила отстранява проблема. „Когато отстраняването на дефекта отнема по-дълго време, фирмата ни предоставя ново техническо средство, с което да замени дефектиралото по време на ремонта. Да, имаше повреди в няколко от техническите средства, но в момента работят всички. Дори и камерата, която е на територията на Благоевградска област също беше развалена, след което беше отремонтирана. Също беше положението с камерите на Ловеч, Русе и Разград“, отбеляза той. Комисар Рапчев подчерта, че камерите разпознават номера, след което полицейски инспектор преглежда тези номера и ако случайно не е разпознат някой номер, той коригира, ако има корекции. По думите му камерите са сертифицирани от Българския институт по метрология. \r\n„Очакваме всеки момент да приключи обществената поръчка за новите 56 камери, подобни на камерите на триноги“, съобщи също комисар Росен Рапчев. По думите му всички камери, които са на разположение на „Пътна полиция“ – стационарни, мобилни и камери на триноги, работят в момента и с всички тях се установяват нарушения. Той отбеляза, че разполагат с 23 стационарни камери, една система за средна скорост, като в момента се изгражда още една такава на територията на област Пловдив, 148 мобилни камери и 28 преносими камери на триноги. Комисар Рапчев посочи, че система за средна скорост в момента има само на автомагистрала „Люлин“. „С всички видове технически средства, с които установяваме скоростта, ние не спираме водачите на място, а затова след това се издават електронни фишове или актове, ако водачът е превишил с повече от 50 км/ч. скоростта в населено място. Единият начин да открием водачите е чрез пощенски запис, а другият начин е при спиране за проверка, тъй като всички полицейски служители разполагат с таблети, могат да проверят има ли или няма електронни фишове този водач и да му ги връчат на място“, коментира той. Комисар Рапчев заяви, че в момента няма дефектирали камери и всички технически средства работят. Той допълни, че тази година има над 130 000 установени нарушения за скорост повече от миналата година. По думите му през 2017 година нарушенията са 282 000, а тази година има над 417 000 установени нарушения. Комисар Рапчев каза още, че триногите камери засичат скорост до 250 км/ч. \r\nНатали СТЕФАНОВА", "date": "2018.09.27", "title": "Благоевград: Комисар Росен Рапчев, ГД „Национална полиция“: От 1 март досега с помощта на триногите камери са установени над 100 000 нарушения"}
{"url": "http://www.focus-news.net/news/2018/09/27/2571991/gabrovo-ogranicheno-e-dvizhenieto-v-uchastak-ot-patya-mezhdu-selata-chehlevtsi-i-velchevtsi-poradi-remont.html", "text": "Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности, уточниха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства с ширина над 3.30 м по път III-401 граница с област Ловеч – Кормянско - Малък Вършец, при км 46+800 - по общинския път до III-403 в с. Малък Вършец. \r\nМария НЕДЕВА", "date": "2018.09.27", "title": "Габрово: Ограничено е движението в участък от пътя между селата Чехлевци  и Велчевци, поради ремонт"}
{"url": "http://www.focus-news.net/news/2018/09/27/2571989/prof-mihail-konstantinov-podobno-na-germanskiya-kantsler-balgarskiyat-premier-e-umoren-ot-vlastta-i-nyama-nishto-iznenadvashto-ako-segashnoto-pravitelstvo-padne.html", "text": "Подобно на германския канцлер Ангела Меркел българският премиер Бойко Борисов е уморен от властта и няма нищо изненадващо, ако сегашното правителство падне. Това каза за обзорното предаване „Това е България“ на  Радио „Фокус“  политическият анализатор проф. Михаил Константинов. „Очевидно има умора от управлението на ГЕРБ, независимо, че някои неща с България формално са добре. Много сме далеч от идеалното положение, но движение има. Въпреки това недоволството в страната ни нараства. Българските политици трябва да свикнат с това, че политиката е нещо ирационално.  В момент, в който всичко формално е добре, стават много кризи. Това сме го виждали и на други места и в други времена“ каза проф. Константинов и допълни, че предстоящите европейски избори на 26-ти май са важни за България, защото ще стане ясно, кой къде се намира. Ако БСП покаже равен резултат с ГЕРБ, това ще бъде сериозна заявка. Според него най-важни остават местните избори в края на октомври.", "date": "2018.09.27", "title": "Проф. Михаил Константинов: Подобно на германския канцлер българският премиер е уморен от властта и няма нищо изненадващо, ако сегашното правителство падне"}
{"url": "http://www.focus-news.net/news/2018/09/27/2571990/afp-madmud-abas-obvini-amerikanskiya-prezident-v-podkopavane-na-dvudarzhavnoto-reshenie.html", "text": "Президентът на Палестинската автономия Махмуд Абас обвини държавния глава на САЩ Доналд Тръмп и администрацията му в подкопаване на двудържавното решение на конфликта с Израел, предава  AFP , като припомня, че ден по-рано лидерът на Белия дом обяви представянето на нов план за мир в Близкия изток.   \r\n„Тази администрация се разграничава от всички предишни американски ангажименти, подкопа двудържавното решение и разкри фалшивите си твърдения за загриженост относно хуманитарните условия за палестинския народ\", заяви президентът на Палестинската автономия пред Общото събрание на ООН. Тереза Герова", "date": "2018.09.27", "title": "AFP: Мадмуд Абас обвини американския президент в подкопаване на двудържавното решение"}
{"url": "http://www.focus-news.net/news/2018/09/27/2571988/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Пътищата са нормално проходими и видимостта е отлична, съобщи за  Радио „Фокус“-Бургас  дежурният от Областно пътно управление-Бургас. \r\nПо пътя Варовник – Вълчаново ханче от км 20+000 до 39+200 е ограничено движението за МПС над 10 т поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 и по пътя Черница – Сунгурларе – Чубра е ограничено движението за тежкотоварни автомобили над 10 т поради намален габарит на пътното тяло. Срокът за ограниченията е до 31 декември 2018 г. \r\nКосене на тревни площи се извършва по автомагистрала „Тракия“ от км 308+107 до км 359+475 в участъка Деветак – Ветрен. Организацията на движение е сигнализирана с пътни знаци и конуси. Срокът за ограничението е до 30 октомври 2018 г. \r\nПо-интензивно в Бургас е движението  по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Натоварено е и движението от и към жилищен комплекс „Меден Рудник“ и на кръстовището с кръгово движение „Трапезица“, както и в к-с „Славейков“. \r\nДеница ДИМИТРОВА", "date": "2018.09.27", "title": "Бургас: Нормално се осъществява движението в областта"}
{"url": "http://www.focus-news.net/news/2018/09/27/2571992/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района! Това каза за  Радио „Фокус“-Пирин  дежурният служител в Областно пътно управление-Благоевград. Нормално интензивно е движението по главен път Е-79 и автомагистрала „Струма“ в областта. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nВ ремонт е улица „Марица“ в областния град. Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.09.27", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/27/2571994/varna-otchitat-rast-na-uikend-turisti-ot-stranata-i-ot-rumaniya-v-grada.html", "text": "Ръст в броя на гостите, дошли за уикенд почивка, се отчита за първите осем месеца на тази година във Варна. Това съобщи по време на Кръгла маса, посветена на развиването на града като целогодишна дестинация, Соня Георгиева от дирекцията по туризъм в Общината, предаде репортер на  Радио \"Фокус\" - Варна . Според експерта от януари до август най-много българи са пренощували в местата за настаняване във Варна. От международните пазари най-застъпени са Румъния, Германия, Полша, Израел и Франция. С най-дълъг среден престой, от девет дни, според статистиката, са гостите от Русия. Близо 7 дни е средната продължителност на морските почивки, за които идват туристите от Норвегия. Немските гости също гостуват за по-дълго от българите и румънците. Соня Георгиева отчете, че през септември в града и съседните курорти е имало много добра заетост на хотелите, което се дължи на пристигането на много чужденци за Световното първенство по волейбол.  \r\nДиана СТОЕВА", "date": "2018.09.27", "title": "Варна: Отчитат ръст на уикенд туристи от страната и от Румъния в града"}
{"url": "http://www.focus-news.net/news/2018/09/27/2571987/nulev-den-v-parlamenta-obzor.html", "text": "Нулев се оказа работният ден за депутатите, поради липса на кворум. Народните представители направиха три опита да започнат работа, но в зала се регистрираха едва 106 при необходим минимум от 121. В залата липсваха депутатите от „БСП за България“ и ДПС. Парламентът трябваше да гласува окончателно Законопроект за изменение и допълнение на Закона за лекарствените продукти в хуманната медицина, както и на първо четене Законопроект за изменение и допълнение на Закона за местното самоуправление и местната администрация и Законопроект за изменение и допълнение на Закона за правната помощ. \r\nСлед като председателят на парламента  Цвета Караянчева  прекрати заседанието и насрочи ново за 28 септември от 9.00 часа, създалата се ситуация предизвика коментари в кулоарите от страна на различните парламентарни групи. Караянчева обяви пред журналисти, че всички депутати, които по неуважителни причини са провалили кворума, ще бъдат санкционирани. „Изключително съм разочарована, защото мисля, че тук има отговорни хора, които са дошли да работят, а не да представят „Визията“ си в работно време. Има много време да се представя и да се правят приемни по общините там, откъдето са депутатите“, каза още Караянчева и посочи, че в пленарните заседания трябва да участват всички. Тя обясни, че е много разочарована, защото в дневния ред на проваленото заседание е имало изключително важни точки, които е трябвали да минат, а денят се е оказал нулев. По думите ѝ тези, които не са били регистрирани и са провалили кворума, няма да получат възнаграждение – 2/3 от възнаграждението за днес ще им бъде отнето. Няма да бъдат санкционирани само онези депутати, които имат извинителни причини да отсъстват. „Видях, че никой от БСП и ДПС, които бяха в зала, не се регистрираха“, коментира Караянчева. \r\nПредседателят на ПГ на ГЕРБ  Цветан Цветанов  посочи, че депутатите, които не са били в зала, показват поведение, което не е съотносимо с това, за което техните избиратели са ги избрали. На въпрос как ще коментира бойкота на опозицията днес, Цветанов отговори: „Когато нямаш други политически аргументи, преминаваш към такъв дневен политически ред.“ \r\nПредседателят на ПГ на ДПС  Мустафа Карадайъ  коментира, че кворумът в това Народно събрание не е работа на опозицията. На въпрос дали ГЕРБ е поискала подкрепата на ДПС за работата на парламента оттук нататък, Карадайъ коментира: „Това са си политически поведения и въпроси на различните парламентарни групи. Дали следващия път ще се регистрираме в залата ще се разбере тогава“. \r\nСекретарят на ПГ на „БСП за България“  Филип Попов  заяви, че за пореден път се е видяло, че това Народно събрание е изпразнено от съдържание. „Позиция на Борисов е - че да се осигури кворум за работата на парламента е отговорност на управляващото мнозинство. Но ГЕРБ не успяха да се съберат, за да заработи НС“, коментира Попов. \r\nПГ на „Воля“ излезе с декларация, в която се посочва, че грижата за народа се доказва с работа в парламента, а не с проваляне на кворума. \r\nЦветилена СИМЕОНОВА", "date": "2018.09.27", "title": "Нулев ден в парламента (ОБЗОР)"}
{"url": "http://www.focus-news.net/news/2018/09/27/2571986/yens-stoltenberg-ot-nyu-york-nato-shte-prodalzhava-da-podkrepya-kosovo.html", "text": "Държавният глава на Косово Хашим Тачи и министър-председателят Рамуш Харадинай са провели среща с генералния секретар на НАТО Йенс Столтенберг в Ню Йорк, в рамките на която норвежкият политик е дал уверения, че Алиансът ще продължава да оказва подкрепа на най-младата държава на Балканите, става ясно от съобщение, публикувано на официалната интернет страница на  Временната административна мисия на ООН в Косово (ЮМНИК). \r\nТримата са обсъдили ситуацията в Косово и региона, прогреса, постигнат от Прищина със специален фокус трансформация на Косовските сили за сигурност (КСС) в мултиетническа, професионална армия в съответствие със стандартите на НАТО. Харадинай в поискал от Столентенберг и от институцията, която ръководи, подкрепа в този процес, насочен – съгласно думите му – към допринасяне за по-устойчива сигурност в региона. Генералният секретар на НАТО на свой ред е заявил, че Алиансът ще продължава да оказва подкрепа на Косово и в бъдеще. Тереза Герова", "date": "2018.09.27", "title": "Йенс Столтенберг от Ню Йорк: НАТО ще продължава да подкрепя Косово"}
{"url": "http://www.focus-news.net/news/2018/09/27/2571998/afp-mateo-salvini-prizova-za-repatrirane-na-tuniziyskite-migranti-v-italiya.html", "text": "Министърът на вътрешните работи на Италия Матео Салвини призова за репатрирането на всички тунизийци, които се намират в страната му нелегално, по време на посещение в Тунис, предава  AFP . \r\nСалвини говори след среща с президента на Тунис Бежи Каид Есебси и няколко дни, след като правителството на Италия прие серия от мерки, обещаващи да ограничат нелегалната имиграция. \r\n„Приоритетът беше да се блокират стотиците хиляди неконтролирани пристигания на мигранти, с които се сблъскахме през последните няколко години“, заяви италианският вътрешен министър по време на съвместна пресконференция със своя тунизийски колега Хичем Фурати. \r\n„Работим с тунизийските власти, за да… ескортираме в Тунис тези, които идват от там“, добави той. \r\nФурати заяви, че ако мигрантите „докажат, че са тунизийци и техните отпечатъците преминат през тунизийските власти, те ще бъдат репатрирани“. \r\nИталианското вътрешно министерство твърди, че 4 487 тунизийци са пристигнали нелегално в Италия от началото на годината, в сравнение с 6 092 за цялата 2017 година.  Йонислав Дочев", "date": "2018.09.27", "title": "AFP: Матео Салвини призова за репатриране на тунизийските мигранти в Италия"}
{"url": "http://www.focus-news.net/news/2018/09/27/2571997/aneliya-dimitrova-zam-kmet-na-svishtov-tsentarat-za-obshtestvena-podkrepa-v-grada-e-model-za-dobrata-rabota-na-dve-razlichni-sistemi-obrazovatelnata-i-tazi-na-sotsialnite-uslugi-za-detsa.html", "text": "Центърът за обществена подкрепа в Свищов е модел за добрата съвместна работа на две различни системи. От една страна е образователната система, а от друга –  тази на социалните услуги за деца. Това каза за  Радио „Фокус“ – Велико Търново  зам.-кметът на Община Свищов Анелия Димитрова. Тя допълни, че ефектът от дейността на институцията е видим, благодарение на общите усилия, които всички специалисти полагат, за да осигурят нужната подкрепа на децата. „Центърът за общественден на оа подкрепа се явява пресечна точка между всички участници в процеса – и специалистите, учителите,  децата и родителите. Считам, че трябва да сме си взаимно полезни, за да можем, влагайки всички наши усилия и познания, да дадем нужната подкрепа на децата, защото това е смисълът от нашата работа“, подчерта Анелия Димитрова. Поводът за нейния коментар бе Денят на отворените врати, който се проведе в социалната институция.  \r\nЛуиза ТРАНЧЕВА", "date": "2018.09.27", "title": "Анелия Димитрова, зам.-кмет на Свищов: Центърът за обществена подкрепа в града е модел за добрата работа на две различни системи – образователната и тази на социалните услуги за деца"}
{"url": "http://www.focus-news.net/news/2018/09/27/2572016/yordanka-fandakova-pred-gerb-sofiya-postignahme-golemi-uspehi-i-tryabva-da-imame-ochi-da-gi-vidim.html", "text": "Имаме силен екип и успяхме да реализираме много големи проекти, които сериозно подобриха живота на хората в София. Трябва да имаме очи да видим тези успехи, защото те са повод за самочувствие. С тези думи зам.-председателят на ГЕРБ и кмет на София Йорданка Фандъкова се обърна към над 500 представители на ГЕРБ-София от всички 24 райони на столицата. Това се случи по време на представянето на ръководствата на районните структури на ГЕРБ-София, което се проведе тази вечер в НДК, съобщиха от пресцентъра на  партията . \r\nПо думите на кмета на София днес пред ГЕРБ има много сериозен противник. „Това е популизмът и манипулациите на нашите политически опоненти, които напоследък прерастват в откровени лъжи“, обясни Фандъкова. Тя подчерта, че ПП ГЕРБ е силна, когато е сред хората. „На гражданите трябва да казваме истината и пред тях да поемаме реални ангажименти“, уточни зам.-председателят на ГЕРБ и допълни, че днес е лесно да си популист и да обещаваш, защото нищо не зависи от теб. \r\nНа свой ред областният координатор на ГЕРБ-София и административен секретар на партията Цветомир Паунов благодари на районните структури за тяхната активност и отбеляза, че всички те трябва да запазят тази инерция за предстоящите догодина европейски и местни избори. „В последните няколко месеца София интензивно се развива и се превръща във все по-добро място за живот“, посочи Цветомир Паунов.", "date": "2018.09.27", "title": "Йорданка Фандъкова пред ГЕРБ-София: Постигнахме големи успехи и трябва да имаме очи да ги видим"}
{"url": "http://www.focus-news.net/news/2018/09/27/2571995/pravitelstvoto-predstavi-strategiya-na-natsionalno-i-mestno-nivo-za-podobryavane-kachestvoto-na-atmosferniya-vazduh-obzor.html", "text": "Правителството представи стратегия на национално и местно ниво за подобряване качеството на атмосферния въздух. Изготвеният проект на Национална програма за подобряване качеството на атмосферния въздух беше представен от Министерството на околната среда и водите и Световната банка. Той е разработен въз основа на споразумение за предоставяне на консултантски услуги между МОСВ и Световната банка в подкрепа на управлението на качеството на въздуха. Проектът съдържа мерки, насочени към намаляване на емисиите и подобряване качеството на атмосферния въздух. \r\nВицепремиерът  Валери Симеонов  обясни, че стратегията е както в регионален, така и в национален аспект и по нея ще работят няколко министерства. „На местно ниво 112 млн. лв. са отделени за общините за програми за опазване на чистотата на въздуха. Вторите мерки са национални и трябва да се вземат от съответните министерства. Министерството на околната среда и водите трябва да води дневния ред. Министерството на транспорта трябва да вземе мерки за изправност на автомобилите. Министерството на енергетиката трябва да ограничи вредните емисии от топлоцентралите. Министерството на труда и социалната политика трябва да се ангажира със социалните помощи за горива. Министерството на икономиката има задача по контролиране състоянието на горивата. Върху МВР пада отговорността за първоначалната регистрация на МПС и трябва да въвежда и контрол и на пътя“, каза още Симеонов и посочи, че ще се разчита и на Националното сдружение на общините за съвместна работа. \r\nСимеонов коментира, че в сравнение с 60-те години, сегашното състояние на атмосферния въздух е нещо като пълна стерилност. „За мен в момента атмосферата в София е направо стерилна. Като си спомня на какво приличаше столицата, в която следвах, когато работеше „Кремиковци“... Беше много екзотична картина – нещо като пейзаж от фантастичен филм, в който се представя обстановката след Втората световна война. Така че има много сериозни подобрения“, коментира вицепремиерът. \r\nМинистърът на околната среда и водите  Нено Димов  обясни, че в своите станции МОСВ следи 10 показателя и във всички с изключение на един – фините прахови частици, България е постигнала изискванията на европейското законодателство. Той уточни, че според стратегията всяка община ще има различни мерки. Министър Димов подчерта, че най-големият проблем остава промяната в нагласата и мисленето на българите и посочи за пример горенето на гуми. „За 2016 г. имаме четири града, които излязоха от градовете с превишение на фините прахови частици – Добрич, Сливен, Пирдоп и Девня. За миналата година към тях се присъединяват и Гълъбово и Стара Загора. А по предварителни данни и Варна ще се присъедини към тези градове“, обясни министърът. \r\nПостоянният представител на Световната банка  Фабрицио Дзарконе  отбеляза, че не е лесно, но не и невъзможно да се подобри качеството на въздуха. Той обясни, че банката ще подпомага МОСВ в ключовия приоритет за подобряване на качеството на въздуха, като предоставя своя опит. \r\nКметът на София  Йорданка Фандъкова  представи мерките, които Столична община взима в борбата за по-чист въздух, сред които закупуването на газанализатори, с които се извършва контрол на автомобилите за вредни емисии при годишен технически преглед, подмяна на около 60% от автобусите, разширяване на метрото др. Фандъкова обясни, че внесено в МОСВ е и предложение за екологичен стикер, който шофьорите да получават след преглед на автомобила и който да показва каква степен на екологична норма е той.  \r\nПредстои правителството да представи пред общините новата стратегия. \r\nЦветилена СИМЕОНОВА", "date": "2018.09.27", "title": "Правителството представи стратегия на национално и местно ниво за подобряване качеството на атмосферния въздух (ОБЗОР)"}
{"url": "http://www.focus-news.net/news/2018/09/27/2572017/sport-germaniya-specheli-domakinstvoto-za-evro-2024.html", "text": "Германия ще бъде домакин на Европейското първенство през 2024 година. Това реши Европейската футболна централа. За страната това ще е второ домакинство на голям форум през новия век след Мондиала през 2006 година. Кандидатурата на Турция се оказа недостатъчно убедителна. Лично президентът на УЕФА Александър Чеферин съобщи новината за направения избор.   \r\nТурция продължава да чака своето първо домакинство след четири неуспешни опита.", "date": "2018.09.27", "title": "Спорт: Германия спечели домакинството за Евро 2024"}
{"url": "http://www.focus-news.net/news/2018/09/27/2571999/zapochvat-razgovorite-na-parlamentarnite-grupi-s-nominiraniya-za-konstitutsionen-sadiya-ot-gerb-i-op-krasimir-vlahov-obzor.html", "text": "Започват разговорите на парламентарните групи с номинирания за конституционен съдия от ГЕРБ и „Обединени патриоти“ Красимир Влахов. Първата среща е насрочена за следващата сряда – 3 октомври, когато Влахов ще се срещне с ПГ на ДПС по време на почивката на пленарното заседание в 11.30 часа До уговорката за среща се стигна след разговор на председателя на ПГ на ГЕРБ Цветан Цветанов с този на ПГ на ДПС Мустафа Карадайъ. \r\n„Ние от парламентарното мнозинство бихме искали, когато има избор от парламента за подобни високи позиции, да търсим максималния политически консенсус“, каза Цветанов и посочи, че ще направи същото и с БСП. „Ще се постарая да разговарям с Корнелия Нинова – ако прецени и тяхната ПГ да може да се срещне с Влахов. Ако пожелаят, среща с него могат да получат и останалите групи в парламента“, обясни Цветанов. Той посочи, че смята за нормално ръководителите на парламентарни групи да си говорят. \r\nПопитан как ще коментира появилите се слухове, че Янаки Стоилов може да бъде номинацията за конституционен съдия на президентството, след като БСП останаха без такава при оттеглянето на Стоилов, Цветанов отговори: „Убеден съм, че българският президент ще приеме тона, който има в българския парламент. По този начин всички български граждани ще видят какви са процедурите по номинирането за подобни високи позиции и от президентската институция“. Цветанов определи като добър подход номинацията на Янаки Стоилов от ръководството на БСП. „Защото на всички е ясно, че най-добър вариант е да издигнеш вътрешната си опозиция на постове, където ще можеш да ги отстраниш от възможните размътвания на водата и да засилваш напрежението в партията“, коментира Цветанов. \r\nОт своя страна, Мустафа Карадайъ коментира, че Конституционният съд е много висок орган в държавата и членовете му трябва да бъдат консенсусни фигури, независимо кой ги предлага. Попитан защо ДПС остана без собствена номинация за конституционен съдия, той обясни, че в конкретния случай парламентарната група е взела решение да не прави такава номинация. „Но все пак ние бихме искали да носим нашата отговорност, когато се излъчват членове на КС от Народното събрание, затова ще има среща с Красимир Влахов“, каза още Карадайъ. \r\nПо време на изявленията си пред медиите в кулоарите на парламента във връзка с разговора си за конституционен съдия Цветан Цветанов и Мустафа Карадайъ изместиха темата за политическата ситуация в държавата. Цветанов обясни, че има стабилност, тъй като в момента се наблюдава икономически растеж от 4% и че през 2019 г. ще се увеличат и бюджетните заплати с 10%. От своя страна, Карадайъ коментира, че ГЕРБ се е отказала да има ясна програма за развитие на страната, зад която да има мнозинство в Народното събрание. „ГЕРБ допусна популизма и национализма във властта. И в някои техни действия виждаме, че те го приемат дори като своя кауза“, каза още той. Лидерът на ДПС попита Цветан Цветанов каква е заетостта в страната в последните 1-2 години в абсолютни стойности и параметри и какво е движението на младежката безработица. Цветанов отговори, че безработицата е с най-ниски нива през последните 12-15 години. Той коментира още, че изказването на Карадайъ показва, че действително разговорите, които водят управляващи и опозиция, са трудни. \r\nЦветилена СИМЕОНОВА", "date": "2018.09.27", "title": "Започват разговорите на парламентарните групи с номинирания за конституционен съдия от ГЕРБ и ОП Красимир Влахов (ОБЗОР)"}
{"url": "http://www.focus-news.net/news/2018/09/27/2571996/makfaks-makedoniya-erdogan-se-e-angazhiral-lichno-s-uvelichavaneto-na-broya-na-stranite-priznali-kosovo-tvardi-hashim-tachi.html", "text": "Президентът на Турция Реджеп Тайип Ердоган лично ще настоява за увеличаване на броя на страните, признали Косово, както и за присъединяване на най-младата държава на Балканите в международни организации. Това стана ясно след срещата между косовския президент Хашим Тачи с турския му колега в Ню Йорк, предава македонската информационна агенция  „Макфакс“.  . \r\nНа срещата е присъствал също и външният министър на Косово Беджет Пацоли. Уточнява се, че тримата са обсъдили възможностите за задълбочаване на двустранното сътрудничество, търговския обмен и връзките в други области от взаимен интерес. \r\n„Тачи получи подкрепа от Ердоган за процеса на присъединяване на Косово в Интерпол и го информира, че страната се намира в последния етап от диалога за нормализиране на отношенията със Сърбия, както и за необходимостта от постигане на правно обвързващо споразумение\", предадоха прищинските медии.  \r\nУточнява се, че турският президент е подкрепил постигането на споразумение между Белград и Прищина. Тереза Герова", "date": "2018.09.27", "title": "„Макфакс“ (Македония): Ердоган се е ангажирал лично с увеличаването на броя на страните, признали Косово, твърди Хашим Тачи"}
{"url": "http://www.focus-news.net/news/2018/09/27/2572018/svetlan-kartalov-oblastna-administratsiya-pazardzhik-patnata-infrastruktura-v-obshtina-lesichovo-e-v-dobro-sastoyanie-i-v-saotvetstvie-s-iziskvaniyata.html", "text": "Пътната инфраструктура в община Лесичово е в добро състояние и в съответствие с изискванията, каза за  Радио „Фокус“-Пазарджик  Светлан Карталов, главен секретар на Областна администрация Пазарджик. По думите му са изкърпени единични дупки в Лесичово, Динката, Калугерово, Церово и Памидово, с обща площ 296 кв. м. „Поставени са 18 допълнителни знака в участъци с рискови зони, пред училища, детски градини и кръстовища. В зоната на училищата са почистени настилките и е поставена ръчна маркировка. Пешеходните пътеки покрай училищата  и детските  градини са в съответствие с изискванията“, посочи Карталов. \r\nТой съобщи също, че пешеходните пътеки във Велинград са приведени в съответствие с нормативните изисквания, но в града няма осветление на всички места. „Положена е пътна маркировка за 6 000 лева, подготвени са обществени поръчки с предмет възстановяване и реконструкция на улиците с обща стойност 500 000 лева. Подготвя се обществена поръчка за изграждане на пътен участък, отклонние за село Кандови, на стойност 522 000 лева. Възложена е поръчка за изработка на генерален план на организация на движението на стойност 50 000 лева. Няма възложена поръчка за видеонаблюдение“, отбеляза Карталов. \r\nРадослава МУРДЖЕВА", "date": "2018.09.27", "title": "Светлан Карталов, Областна администрация Пазарджик: Пътната инфраструктура в община Лесичово е в добро състояние и в съответствие с изискванията"}
{"url": "http://www.focus-news.net/news/2018/09/27/2571993/telma-makedoniya-vmro-dpmne-s-posleden-priziv-kam-makedontsite-shte-predotvratim-opitite-za-falshifitsirane-na-rezultatite-ot-referenduma.html", "text": "Опозиционната партия ВМРО-ДПМНЕ увери, че ще предотврати опитите за фалшифициране на резултатите от неделния референдум за името, предава скопският телевизионен канал  „Телма“ . \r\n„Не ги оставяйте да ви сплашват със заплахи или да ви мамят с пари или някаква награда. Каквото и да ви казват (Зоран) Заев и на неговите сътрудници, достойнството няма цена“, бе посланието, което партията на Християн Мицковски отправи към гражданите на югозападната ни съседка в последния ден от кампанията преди гласуването за новото име на Македония.  \r\nСпоред генералния секретар на партията Игор Янушев, основания за съмнения, че управляващите може да се опитат да фалшифицират резултатите, се виждат в решението на парламента да се откаже от наблюдение на процеса, в поканата на премиера Зоран Заев към бизнесмените, както и в „информацията, която постъпва от терена“. \r\nСъгласно думите на Янушев, че македонският народ е изправен пред историческо решение: или да се „самоизличи“ или да продължи „да се бори за това, за което са се борили поколенията преди нас“. В неделя, според ВМРО-ДПМНЕ, македонците ще избират между  капитулацията на Заев и съхранението на собствения образ, чест и достойнство. Партията твърди, че премиерът е загатнал за корупция при гласуването, но „македонецът не се отказва от Македония за 100 евро“. Тереза Герова", "date": "2018.09.27", "title": "„Телма“ (Македония): ВМРО-ДПМНЕ с последен призив към македонците: Ще предотвратим опитите за фалшифициране на резултатите от референдума"}
{"url": "http://www.focus-news.net/news/2018/09/27/2572019/the-hill-donald-tramp-otlozhi-sreshtata-si-s-rod-rozenshtayn.html", "text": "Президентът на САЩ Доналд Тръмп реши да отложи срещата си с Род Розенщайн, която има за цел да определи неговата съдба като заместник-главен прокурор, обявиха от Белия дом, пише електронното издание на американския вестник  The Hill . \r\nГоворителят на Белия дом Сара Сандърс заяви, че Тръмп и Розенщайн са говорили по телефона и са се съгласили да се срещнат през следващата седмица. И двамата са поискали да избегнат намесата в изслушването на обвиненията в сексуално посегателство срещу номинирания за Върховния съд на страната Брет Кавано, поясни Сандърс. \r\n„Президентът говори с Род Розенщайн преди няколко минути и те планират да се срещнат през следващата седмица. Те не искат да правят нещо, което ще повлияе на изслушването“, заяви тя. \r\nНовината идва покрай показанията в Конгреса на Кристин Блейси Форд, жената която обвини Кавано в сексуално посегателство в гимназията. Той също ще даде показания относно обвиненията. \r\n„Моето желание би било да го задържа и да го оставя да завърши (мандата си)“, заяви Тръмп пред журналисти в Ню Йорк, където присъства на Общото събрание на ООН. „Бих предпочел да запазя Род Розенщайн“. Агенция „Фокус“ припомня: На 27 юни 2018 година дългогодишният съдия във Върховния съд на САЩ Джъстис Кенеди обяви, че планира да се пенсионира. Така върху американския президент Доналд Тръмп падна отговорността да назначи нов член в 9-местния Върховен съд. Той номинира Брет Кавано за тази позиция. Малко след това жена отправи обвинение срещу Кавано, че той ѝ е посегнал сексуално в началото на 80-те години, когато тя е била на 15 години. Последваха още две обвинения, най-скорошното от които е от Кристин Форд.  Йонислав Дочев", "date": "2018.09.27", "title": "The Hill: Доналд Тръмп отложи срещата си с Род Розенщайн"}
{"url": "http://www.focus-news.net/news/2018/09/27/2572023/pazardzhik-direktorat-na-odmvr-razporedi-proverki-za-bezopasnostta-na-detskite-ploshtadki-v-regiona.html", "text": "Директорът на ОДМВР-Пазарджик старши комисар Йордан Рогачев е изпратил писмо до кметовете на всички общини в областта, съобщи за  Радио „Фокус“ – Пазарджик  говорителят на ОДМВР-Пазарджик Мирослав Стоянов. Той обясни, че в него той сигнализира администрациите, че е необходимо да бъдат създадени комисии, които да извършат проверки на всички обособени детски площадки за наличието на опасни съоръжения, които не отговарят на изискванията за безопасност. Ако бъдат установени такива незабавно да се предприемат действия за обезопасяването им. „Писмо в тази връзка е изпратено и до Регионално управление на образованието-Пазарджик с искане такива инспекции да се извършат и от ръководствата на училища и детски градини в цялата област. Всички ангажирани институции са длъжни съгласно Закона за Министерството на вътрешните работи в срок до 1 месец да информират ОДМВР-Пазарджик за предприетите от тях мерки. Целта на тези действия е да се гарантира в максимална степен здравето и безопасността на децата по време на игра в районите на детските площадки“, допълни Стоянов. \r\nВаня НИКОЛОВА", "date": "2018.09.27", "title": "Пазарджик: Директорът на ОДМВР разпореди проверки за безопасността на детските площадки в региона"}
{"url": "http://www.focus-news.net/news/2018/09/27/2572022/kathimerini-kiryakos-mitsotakis-oprilichi-aleksis-tsipras-na-ungarskiya-premier.html", "text": "Лидерът на „Нова демокрация“ Кирякос Мицотакис иронизира министър-председателя на Гърция Алексис Ципрас, заявявайки че той прилича все повече на унгарския премиер Виктор Орбан, пише електронното издание на гръцкия вестник  Kathimerini . \r\nКоментарите на Мицотакис идват като отговор на критиките на Ципрас, че партията му е на страната на популисткото крайнодясно в Европа. \r\n„Изисква се доста дързост, за да се опитат да ни идентифицират с типа на Орбан. Ние го осъдихме в Европейския парламент. Господин Ципрас изглежда все повече като Виктор Орбан“, заяви Мицотакис по време на среща на министрите в сянка на своята партия. \r\nПартийният лидер посочи, като пример, предполагаемите намеси на правителството в правосъдната система във връзка с разследването на опустошителните пожари в Мати, в Източна Атика. Той също така заяви, че медиите са се превърнали в „открита рана“ за демокрацията. \r\n„Правителствените намеси в правосъдната система и медиите продължават по същия начин. Все по и по-безсрамно, обществените телевизии и радиа са се превърнали във високоговорител на правителството“, заяви Мицотакис. \r\n„Потвърди се, че когато популистите дойдат на власт, всичко което искат е да останат на власт“, добави той. \r\nПосочвайки разследването на пожарите, опозиционният лидер заяви, че държавните институции са били непоправимо повредени в опитите да „прикрият отговорностите си“. \r\nВъв връзка с мигрантската криза, Мицотакис отново разкритикува правителството относно условията в пренаселените лагери в Мория на Източния егейски остров Лесбос и неговата неспособност да използва европейските фондове за подобряване на ситуацията. „Неморално е да се вземат 1.6 милиарда евро и да се създаде най-лошият лагер в света“, заключи Мицотакис.  Йонислав Дочев", "date": "2018.09.27", "title": "Kathimerini: Кирякос Мицотакис оприличи Алексис Ципрас на унгарския премиер"}
{"url": "http://www.focus-news.net/news/2018/09/27/2572027/sport-sasht-se-klasira-za-polufinalite-na-svetovnoto-sled-30-sreshtu-rusiya.html", "text": "Волейболистите на Съединените щати победиха Русия с 3:0 гейма (25:22, 25:23, 25:23) и започнаха с победа в група „I“ от финалната шестица на надпреварата в Торино. Най-резултатен бе Аарън Ръсел със 17 точки за победата, а Тейлър Сандър добави още 15. За Русия Егор Клюка се отличи с 18 точки, а Дмитрий Мусерски реализира 13. \r\nАмериканците са сигурни 1/2-финалисти, след като „Сборная“ загуби и втория си мач от групата след поражението с 2:3 гейма от Бразилия вчера. Така американците и бразилците ще се срещнат само за определяне на победителя в групата. \r\nОт 21:30 започна мачът между Полша и Сърбия в другата група. Само един спечелен гейм е достатъчен на сърбите да се класират за полуфиналите.", "date": "2018.09.27", "title": "Спорт: САЩ се класира за полуфиналите на световното след 3:0 срещу Русия"}
{"url": "http://www.focus-news.net/news/2018/09/27/2572026/tass-sebastian-kurts-shte-poseti-rusiya-za-da-obsadi-ukrayna-i-siriya-s-vladimir-putin.html", "text": "Канцлерът на Австрия Себастиан Курц се очаква да посети Русия в предстоящите седмици за обсъждане на отношенията между Москва и Европейския съюз, както и ситуацията в Украйна и Сирия, заяви говорител от офиса на федералния канцлер пред  ТАСС . \r\n„Канцлерът и президентът Путин ще имат обиколка на изложбата наречена „Императорските столици: Санкт Петербург и Виена“ в държавния музей Ермитаж“, заяви говорителят. \r\n„Също така, Курц и Путин ще имат работни преговори върху двустранните отношения, проблемите на енергийния сектор, отношенията между ЕС и Русия и ситуацията в Украйна и Сирия“, добави той. \r\nДвете страни, обаче, все още не са уговорили окончателната дата на визитата.  Йонислав Дочев", "date": "2018.09.27", "title": "ТАСС: Себастиан Курц ще посети Русия, за да обсъди Украйна и Сирия с Владимир Путин"}
{"url": "http://www.focus-news.net/news/2018/09/27/2572025/varna-fotoizlozhba-na-voennomorskiya-muzey-pokazva-litsata-na-parvata-svetovna-voyna.html", "text": "Фотоизложбата „България и Германия през Първата световна война. Приятелство или интереси“ може да бъде разгледана от публиката във Варна до 30 ноември във Военноморския музей. Снимките в експозицията са подбрани от фондовете на Националния военноисторически музей и на Военноморския музей като негов филиал. Това каза в интервю за  Радио „Фокус“ – Варна  директорът на културната институция в морския град д-р Мариана Кръстева. По думите й, фотосите, някои от които се излагат за първи път, представят лицето на войната, отделни моменти от срещите на върховното военно командване, приносът на германската школа за образоването и квалификацията на нашите морски летци и подводничари, както и други любопитни моменти от взаимоотношенията на двете държави. Според д-р Кръстева, много от снимките са с неизвестни автори, но част от тях са правени от така наречените военни фотокореспонденти.  \r\n„Снимките са се появили във време, в което фотографията се превръща в един от надеждните източници за документиране на събитията“, добави директорът на музея. „В подбора на фотосите за изложбата стремежът е бил да се засегне колкото може по-широк диапазон от случващото се по време на войната. Тук главни герои не са нито голямата геополитика, нито стратегията и тактиката на воденето на военните действия. Тук освен морските ни летци, обучавали се в Германия ще видим първата българска и бивша немска подводница, както и снимка на първия български и последен немски екипаж. Една приемственост, която се залага още в навечерието на войната“, каза още тя. \r\nДиана СТОЕВА", "date": "2018.09.27", "title": "Варна: Фотоизложба на Военноморския музей показва лицата на Първата световна война"}
{"url": "http://www.focus-news.net/news/2018/09/27/2572021/d-r-georgi-pazderov-rzi-burgas-pri-uhapvane-ot-karlezh-chovek-mozhe-da-se-zarazi-edinstveno-ako-karlezhat-e-zarazen.html", "text": "При ухапване от кърлеж човек може да се зарази, единствено ако кърлежът е заразен. Това каза за  Радио „Фокус“ – Бургас  д-р Георги Паздеров, директор на Регионална здравна инспекция (РЗИ) – Бургас. По думите му през септември в област Бургас е регистриран един случай на лаймска борелиоза и един случай на ку-треска. Случаят на лаймска борелиоза е при жена от община Поморие ухапана от кърлеж преди два месеца. За регистрирания случай на ку-треска- мъж от община Бургас, няма данни за ухапване от кърлеж. „При ухапване от кърлеж човек може да се зарази единствено ако кърлежът е заразен. Лаймската болест е инфекциозно заболяване, предава се по трансмисивен път, чрез ухапване от кърлеж. Болният човек не е заразен за околните. Заболяването има сезонен характер – зачестява през лятото и есента когато е периодът на активност на кърлежите. Интервалът от първия контакт на човека с причинителя до изявата на първите симптоми на заболяването е от 3 до 30 дни“, поясни Паздеров. \r\nСпоред него най-характерният симптом на първия стадий е появата на еритемно петно с централна ливидност с различен диаметър до 20см. на мястото на ухапването, придружено е от лека болка, парене или сърбеж. Увеличават се регионалните лимфни възли. Няколко седмици или месеца по-късно започва втория стадий на заболяването със засягане на различни органи на тялото. На преден план е разнообразна неврологична симптоматика – менингит, енцефалит, парези и парализи на крайници, пареза на лицевия нерв и др. По-късно в третия стадий настъпват увреждания на ставите, нервната система и кожата, водещи до нарушения в походката, намаление на зрението и слуха, главоболие, психични смущения и поява по кожата на зачервявания, леко надигнати над околната кожа, които постепенно атрофират. Лечението на заболяването се провежда в болнично заведение, а по преценка от специалист инфекционист – амбулаторно. Прогнозата на заболяването е благоприятна при своевременно лечение в първия стадий на болестта. \r\nПо отношението на ку-треската Георги Паздеров заяви, че това е природно-огнищно заболяване, което засяга не само животни, но и хора. Заболяването било изключително издръжливо и оставало дълго време жизнеспособно във външна среда. Над 80 вида домашни и диви бозайници и над 60 вида птици били носители на болестта. Установявало се и преносителство от кърлежи. Възможно било да се извърши заразяване посредством ухапване от кърлеж. Пиенето на сурово мляко също можело да причини заразяване на хората. \r\n„Болестта започва внезапно с втрисане, повишаване на температурата, главоболие и др. За няколко дни температурата достига до 40 °C като се запазва за около две седмици с известни периоди на спадане. Основните признаци са ринит, зачервяване на гърлото, кашлица. На 3 – 4 ден от заболяването се появяват болки зад гръдната кост и бодежи в гърдите. Появява се продуктивна кашлица, а при тежките форми се засяга сърцето с признаци на ендокардит. Смъртните случаи при хората са рядкост – под 2%, а след преболедуване, организмът изгражда продължителен имунитет. Най-застрашени са ветеринарните работници, животновъдите и работещите в кланици. Болестта е характерна за пролетно-летния сезон, когато домашните животни раждат. Лечението на острата форма на заболяването се провежда след задължителна консултация със специалист по инфекциозни болести“, каза още Паздеров. \r\nМария КУРТЕВА", "date": "2018.09.27", "title": "Д-р Георги Паздеров, РЗИ – Бургас: При ухапване от кърлеж човек може да се зарази, единствено ако кърлежът е заразен"}
{"url": "http://www.focus-news.net/news/2018/09/27/2572020/umbalsm-pirogov-pochina-oshte-edna-zhena-ot-ranenite-v-katastrofata-kray-svoge.html", "text": "Почина още една жена от ранените в катастрофата край Своге. Това съобщи за  Агенция „Фокус“  говорителят на УМБАЛСМ „Пирогов“ Мария Пойразова. Пациентката е починала в резултат на изключително тежките наранявания, въпреки усилията на медиците. \r\nТака жертвите на тежката катастрофа, която стана на 25 август 2018 г., стават 18, сред които и 13-годишно момче. При инцидента на пътя София-Своге пълен с пътници автобус излезе от пътното платно и се преобърна на площадка под нивото на пътя, на изхода на Своге. \r\nЗаради тежката катастрофа оставки подадоха трима министри - регионалният, вътрешният и транспортният.", "date": "2018.09.27", "title": "УМБАЛСМ „Пирогов“: Почина още една жена от ранените в катастрофата край Своге"}
{"url": "http://www.focus-news.net/news/2018/09/27/2572031/ria-novosti-zapochna-sreshtata-mezhdu-sergey-lavrov-i-mahmud-abas.html", "text": "Министърът на външните работи на Русия Сергей Лавров заяви на среща с президента на палестинската автономия Махмуд Абас, че възнамерява да обсъди с него перспективите за разрешаването на израело-палестинския конфликт, предава  РИА Новости . \r\n„Трябва да сме в крак със събитията по света като цяло, и около Палестина в частност. Изключително важно за нас е да имаме възможността да чуем вашата оценка на ситуацията. Бихме искали да видим как международната общност и Русия могат да придвижат урегулирането на основа на решенията на ООН и арабската мирна инициатива“, заяви Лавров. \r\nОт своя страна Абас отбеляза, че основните проблемни въпроси, които стоят пред Палестина днес, са „отношенията със САЩ, отношенията с Израел и вътрешният въпрос около Хамас“.  Йонислав Дочев", "date": "2018.09.27", "title": "РИА Новости: Започна срещата между Сергей Лавров и Махмуд Абас"}
{"url": "http://www.focus-news.net/news/2018/09/27/2572030/mevlyut-chavushoglu-vizitata-na-redzhep-tayip-erdogan-v-germaniya-shte-bade-krayagalen-kamak.html", "text": "Посещението на президента на Турция Реджеп Тайип Ердоган в Германия ще бъде „крайъгълен камък за отварянето на нова страница“ в двустранните отношения, заяви министърът на външните работи на страната Мевлют Чавушоглу, предава  Anadolu Agency . \r\nЕрдоган пристигна в Берлин за тридневна държавна визита, насочена към подобряването на политическите и икономическите отношения между двете страни. \r\nПо време на посещението си, турският държавен глава ще се срещне със своя германски колега Франк-Валтер Щайнмайер и ще проведе разговори с канцлера Ангела Меркел. \r\nГоворейки пред журналисти след среща в Ню Йорк в кулоарите на Общото събрание на ООН, Чавушоглу заяви също, че споразумението за Идлиб между Турция и Русия е „постижение на Ердоган и руския президент Владимир Путин, което е подкрепено и от Иран“.  Йонислав Дочев", "date": "2018.09.27", "title": "Мевлют Чавушоглу: Визитата на Реджеп Тайип Ердоган в Германия ще бъде крайъгълен камък"}
{"url": "http://www.focus-news.net/news/2018/09/27/2572029/sputnik-vanshniyat-ministar-na-yordaniya-zayavi-che-ne-e-zapoznat-s-planovete-na-sasht-da-izteglyat-svoite-raketni-sistemi-peytriat.html", "text": "Министърът на външните работи на Йордания Айман ал Сафади заяви пред  Sputnik , че не е запознат с плановете на САЩ да изтеглят своите ракетни системи „Пейтриът“ от страната. \r\nВ сряда, американските медии, цитирайки официални лица от министерството на отбраната на САЩ, съобщиха че Пентагонът планира да премахне четири ракетни системи „Пейтриът“ от Близкия изток през следващия месец. \r\n„Не съм запознат с това, така че не мога да говоря“, заяви Сафади, помолен да потвърди информациите.  Йонислав Дочев", "date": "2018.09.27", "title": "Sputnik: Външният министър на Йордания заяви, че не е запознат с плановете на САЩ да изтеглят своите ракетни системи „Пейтриът“"}
{"url": "http://www.focus-news.net/news/2018/09/27/2572024/gazeta-express-hashim-tachi-e-poluchil-podkrepa-v-nyu-york-za-dialoga-sas-sarbiya.html", "text": "Президентът на Косово Хашим Тачи, който се намира в Ню Йорк, се срещна с Върховния представител на ЕС по външните работи и политиката на сигурност Федерика Могерини. Двамата са обсъдили финалната фаза на диалога между Косово и Сърбия, чийто посредник е именно Могерини, предава базираното в Прищина албанско електронно издание  Gazeta Express . \r\nТачи обяви, че е препотвърдил готовността на косовската страна да води диалог и да постигне окончателно и законово обвързващо споразумение със Сърбия. „След членството на Черна Гора в НАТО, както и споразумението между Гърция и Македония, сега е исторически момент за Косово и Сърбия да постигнат договор, който ще реши веднъж и завинаги различията и ще създаде ясна перспектива за членство в ЕС“, заяви Тачи, цитиран от прессъобщение на президентския му офис. \r\nСпоред косовския държавен глава, по време на всички срещи, които е провел в Ню Йорк, той е получил пълна подкрепа за постигането на споразумение между Косово и Сърбия, като предпоставка за мир на Балканите. „От друга страна, Федерика Могерини обяви нуждата от по-динамичен процес на диалога и предложи своята и подкрепата на ЕС за посредничество на този не толкова лесен, но нужен процес за откриването на перспектива и за двете страни“, се казва още в прессъобщението.  Йонислав Дочев", "date": "2018.09.27", "title": "Gazeta Express: Хашим Тачи е получил подкрепа в Ню Йорк за диалога със Сърбия"}
{"url": "http://www.focus-news.net/news/2018/09/27/2572028/reuters-kanada-se-pridarzha-kam-plana-si-za-ostavane-v-pregovorite-za-nafta-nezavisimo-ot-kritikite-na-donald-tramp.html", "text": "Канада пренебрегна критиките на президента на САЩ Доналд Тръмп, че преговорите за модернизиране на Северноамериканското споразумение за свободна търговия (НАФТА) се движат твърде бавно, и даде ясно да се разбере, че ще остане преговорите, докато все още има шанс за успех, предава  Reuters . \r\n„Американците разбират, че преговорите са трудни, защото канадците са трудни събеседници, каквито и трябва да бъдем“, заяви премиерът на страната Джъстин Трюдо пред журналисти, докато отиваше към ежеседмичната среща на кабинета си в Отава. \r\n„Но една добра и справедлива сделка е все още възможна. Няма да подпишем лоша сделка за канадците“, добави той, заявявайки че неговият офис не е искал лична среща с Тръмп. Той отказа да отговори, дали американският президент е излъгал.  Йонислав Дочев", "date": "2018.09.27", "title": "Reuters: Канада се придържа към плана си за оставане в преговорите за НАФТА, независимо от критиките на Доналд Тръмп"}
{"url": "http://www.focus-news.net/news/2018/09/27/2572015/svideteli-i-veshti-litsa-byaha-razpitani-v-porednoto-zasedanie-po-deloto-hitrino-obzor.html", "text": "Свидетели и вещи лица бяха разпитани в поредното заседание по делото „Хитрино“, предмет на което е транспортното произшествие в село Хитрино от 10 декември 2016 г.. При в влаковата катастрофа загинаха седем души и 29 бяха ранени. Допълнителна съдебно – медицинска експертиза бе приета от съда. Румънският гражданин Лука Паиш бе разпитан в качеството на свидетел, с осигурен от съда преводач. Паиш е присъствал  на 12 декември 2016 г. на  мястото на влаковата катастрофа. Бил е привлечен от фирма „Булмаркет“ като експерт по време на огледите на местопроизшествието.  Предстои изнесено заседание на 5 ноември, на което ще бъде извършен оглед на стрелка № 5 и ж.п. съоръжения на гара Хитрино. Часът на това заседание ще бъде уточнен, след като се провери за наличие на безопасен часови прозорец, с оглед ЖП трафика през гара Хитрино. Съгласно правилата за безопасност, на мястото на огледа ще бъдат допускани само лица, носещи зелени елеци. Искането за оглед на място бе направено от защитата на обвиняемите машинисти. „ С огледа на място ще имаме непосредствени впечатления. Идеята ни е да сравним снимковия материал, който е наличен по делото с реалната обстановка на място, за да си изградим представа доколко са работили правилно отделните механизми“, каза след заседанието адвокат Ивайло Йорданов. Адвокат Николай Димитров, представляващ частните обвинители, посочи, че исканият оглед е право на защитата. „Тяхно право е, щом са го поискали, ще стане по-ясно явно за другите страни какъв е механизмът. Вече беше изслушвано вещо лице, което няколко часа  дава показания какво е стрелка, какво е топуз, как се заключва самия железен път, но щом другата страна желае, ще го видим на място“, заяви адвокат Николай Димитров.  Следващото редовно съдебно заседание по делото ще бъде на 15 ноември, с изслушване на вещи лица изготвили допълнителна пожаро-техническа експертиза, назначена от съда, техническа експертиза за дерайлиране на железопътната композиция, и комплексна техническа жп експертиза. В днешното съдебно заседание съдът допусна изпращането на две европейски заповеди за разследване – на чешкия гражданин Зденек Зак и немския гражданин Хенрик Аммосер, които са били привлечени като експерти при огледа на местопроизшествието през декември 2016 г. от фирмите „ Булмаркет“ и „Ермева“. Двамата ще бъдат разпитани като свидетели- очевидци чрез видео конферентна връзка в съответната държава, като за това съдът определи една редовна дата – 11 декември и две резервни – 18 декември и 9 януари.", "date": "2018.09.27", "title": "Свидетели и вещи лица бяха разпитани в поредното заседание по делото „Хитрино“ (ОБЗОР)"}
