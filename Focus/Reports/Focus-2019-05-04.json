{"url": "http://www.focus-news.net/news/2019/05/04/2653898/sport-livarpul-pobedi-nyukasal-s-32.html", "text": "Ливърпул запази шансовете си да стане шампион на Англия с инфарктна победа с 3:2 като гост на Нюкасъл в мач от предпоследния, 37-и, кръг на Висшата лига. Ориги донесе важната победа на гостите в 86-ата минута. Така „червените“ излязоха начело във временното класиране с актив от 94 точки, 2 повече от Манчестър Сити, който обаче в неделя ще играе с Лестър и може да си върне водачеството. Нюкасъл е 14-и с 42 точки.", "date": "2019.05.04", "title": "Спорт: Ливърпул победи Нюкасъл с 3:2"}
{"url": "http://www.focus-news.net/news/2019/05/04/2653867/evropeyski-izbori-2019-krum-donchev-bsp-za-balgariya-tryabva-da-varvim-s-visoka-skorost-kam-evropa.html", "text": "„Скоростта, с която трябва да вървим към Европа, наистина трябва да е висока, защото това което имаме да застигаме- начина на живот на европейците и дупката, в която се намираме, е много сериозно. Затова и скоростта трябва да бъде на висока степен“. Това каза кандидатът за евродепутат от „БСП за България“ Крум Дончев в Хасково, където се проведе автомобилно шоу в подкрепа на малкия Борил, съобщиха от пресцентъра на „БСП за България“. Той добави, че е в Хасково по покана на младежи, които имат една прекрасна кауза-  да подкрепят лечението на едно дете. „Съгласих се да дойда, защото съм част от много такива социални инициативи и винаги съм се опитвал да помогна с каквото мога“., каза още Дончев \r\n„Вярвам, че социалната чувствителност трябва да е в нашите сърца,  трябва да дойде от нашето възпитание. Затова, съм сигурен, че хората, които са събрани тук, са изключителни-приветствам тяхната кауза и я подкрепям“, добави Крум Дончев. Кандидатът за евродепутат коментира, че се чувства горд от присъствието на много млади хора, защото те са двигателят на обществото. „Когато те са тук, значи каузата ще успее. Вярвам, че ще успее“, каза още той \r\nКрум Дончев отправи послание към хасковлии: \"Бъдете горди, достойни и мотивирани и отидете да гласувате на 26-ти май. За когото  прецените. Защото е важно човек да има мнение, важно е човек да вярва. Последното нещо, което ще си отиде от мен, е надеждата и вярата.\"", "date": "2019.05.04", "title": "Европейски избори 2019: Крум Дончев, „БСП за България“: Трябва да вървим с висока скорост към Европа"}
{"url": "http://www.focus-news.net/news/2019/05/04/2653871/nimh-zhalt-kod-za-silen-vyatar-e-obyaven-v-17-oblasti-na-stranata-za-5-may.html", "text": "Жълт код за силен вятър  е обявен в 17 области на страната за 5 май, сочи справка на сайта на  НИМХ . Предупреждението за силен вятър е в сила за областите Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. В тези райони ще духа умерен и силен вятър с пориви достигащи 20 – 25 м/с (70 – 90 км/ч.). В областите Благоевград и Добрич има обявен жълт код за дъжд и гръмотевици. Там се очаква през втората полива на денонощието да има интензивни валежи, като на места количествата ще достигнат20 – 25 л/кв.м.", "date": "2019.05.04", "title": "НИМХ: Жълт код за силен вятър  е обявен в 17 области на страната за 5 май"}
{"url": "http://www.focus-news.net/news/2019/05/04/2653872/sport-tsska-pobedi-cherno-more-kato-gost-s-31.html", "text": "Футбол: Отборът на ЦСКА победи Черно море като гост с 3:1  в първи шампионатен мач след оставката на Любослав Пенев като старши-треньор. Головете за ЦСКА отбелязаха Родригес, Джеси и Соу. За домакините точен беше Панайотов. След победата ЦСКА заема второто място с 68 точки – с три по-малко от лидера Лудогорец. Черно море е шести с 48 точки. От 20:00 часа играят Ботев Пловдив и Левски.", "date": "2019.05.04", "title": "Спорт: ЦСКА победи Черно море като гост с 3:1"}
{"url": "http://www.focus-news.net/news/2019/05/04/2653873/sliven-kmetat-stefan-radev-otkri-hiv-folkloren-sabor-kermen-2019.html", "text": "Община Сливен, кметството в град Кермен и НЧ „Пробуда 1906” организираха XIV Фолклорен събор „Кермен 2019“. Кметът на Сливен Стефан Радев поздрави всички участници и им пожела успех. Това съобщиха от пресцентъра на  Община Сливен . \r\n„Щастлив съм, че и днес можем да открием фолклорния събор в Кермен, защото това, което сме ние и което ни прави българи, са нашите традиции, обичаи и история. Затова е важно всички ние не само да се наслаждаваме на хубавия български фолклор, но и да го предаваме на поколенията, които идват след нас. Радвам се, че виждам толкова млади хора и толкова млади изпълнители. Това показва, че имаме бъдеще като град, като община, като държава и като народ. Пожелавам на всички участници успех, на журито приятна и ползотворна работа, а на всички гости на събора много приятни мигове с българския фолклор. На добър час!“, каза в приветствието си Радев. \r\nКметът на Кермен Живко Жечев от своя страна също поздрави участниците и благодари за подкрепата на община Сливен. \r\n„Искам да благодаря на Община Сливен в лицето на кмета господин Радев за подкрепата и на всички, които помагаха ден и нощ, за да бъде този събор осъществен“, заяви Жечев. \r\nФолклорният събор се организира веднъж на две години. Той се провежда по време на гергьовденските празници, които са със съществено  място в календарно-поминъчната дейност. \r\nЦелта на събитието е утвърждаване традицията в провеждането на фолклорен празник, който да бъде естествено продължение на фолклорните традиции в наше време. С него се провокира и обучението на младите хора в тези традиции, както и утвърждаване на приемствеността между поколенията в усвояването на фолклорната култура като изключително важен момент от националната ни култура. \r\nВ програмата има два конкурса. Първият е за надсвирване  за наградата на името на Досьо Милков. В него участват изпълнители на духови народни инструменти кавал, свирка, дудук, окарина, двоянка, листи, гайда и други, разпределени в  три възрастови групи: до 14 години, до 18 и над 18 години. \r\nВторият е конкурс за надиграване за наградата на името на Динко Орсов. В тази част участват индивидуални и двойки изпълнители от страната, разпределени в две  възрастови групи: до 16 и над 16 години. \r\nТази година сили в двата конкурса и в събора мерят 27 индивидуални и колективни участници. Те са оценявани от жури с председател  Ташо Барулов и членове Станка Иванова – хореограф и Чонка Чалъкова-Кинева. Явилите се изпълнители получиха диплом и паметен знак за участие.", "date": "2019.05.04", "title": "Сливен: Кметът Стефан Радев откри ХIV Фолклорен събор „Кермен 2019“"}
{"url": "http://www.focus-news.net/news/2019/05/04/2653869/evropeyski-izbori-2019-v-petrich-tarzhestveno-be-otbelyazana-100-godishninata-ot-osnovavaneto-na-bsp-v-grada-gosti-byaha-korneliya-ninova-i-elena-yoncheva.html", "text": "В Петрич тържествено бе отбелязана 100-годишнината от основаването на БСП в града, специални гости бяха лидерът на левицата Корнелия Нинова и водачът на листата за евровота Елена Йончева, предаде репортер на  Радио „Фокус” – Пирин . Събитието започна с химните на България и Европейския съюз, след което бе представена кратка историческа хроника, свързана с учредяването на социалистическата партия в Петрич. Според хрониката от създаването си до днес петричката партийна организация е достоен член на БСП, а от 1919 година до днес всички, които членуват в нея предават идеите от поколения на поколения.  \r\nОфициални гости на събитието бяха членове на Изпълнителното бюро на БСП, кметове, народни представители, сред които Кристиян Вигенин и Богдан Боцев, ръководители на общинските структури на партията, членове и симпатизанти на левицата от Петрич и околията. В рамките на събитието с почетни грамоти бяха наградени хора, участвали в изграждането и съхраняването на партията през изминалите години. Председателят на БСП Корнелия Нинова връчи почетни плакети по повод 100 години петричка партийна организация на бивши нейни ръководители.  \r\nПреди началото на тържеството, което се проведе в Народно читалище „Братя Миладинови”, Нинова и Йончева, заедно с други членове и симпатизанти на партията поднесоха цветя пред паметника на Антон Попов, след което направиха обиколна из централните улици на Петрич. \r\nЛивия НИНОВА", "date": "2019.05.04", "title": "Европейски избори 2019: В Петрич тържествено бе отбелязана 100-годишнината от основаването на БСП в града, гости бяха Корнелия Нинова и Елена Йончева"}
{"url": "http://www.focus-news.net/news/2019/05/04/2653870/evropeyski-izbori-2019-elena-yoncheva-bsp-avtoritarnata-grupirovka-s-lider-boyko-borisov-si-otiva.html", "text": "Авторитарната групировка с лидер Борисов си отива, това е голям шанс да започнем да възстановяваме страната. Това каза водачът на листата на „БСП за България“ за европейските избори Елена Йончева пред членове и симпатизанти на партията в Петрич на отбелязването на 100-годишнината от основаването на социалистическата партия в града, предаде репортер на  Радио „Фокус“-Пирин . „Отиват си, защото за 12 години членство в ЕС, Борисов ни постави в кьошето на ЕС и сме на крачка да излезем от Европа, защото сме на последно място по всички показатели. Искам да Ви уверя, че ние ще успеем, защото имаме конкретна програма, а освен това ще успеем и в Брюксел“, заяви тя. Йончева допълни, че ще реализират тяхната социална програма, програмата за младежка заетост, за образование „Еразъм плюс“ и други. „В Европа ще започне да работи Европейска Прокуратура, която ще даде шанс за правосъдие в България. Неслучайно ГЕРБ се страхува от това. Те казват, че на всякъде има корупция и са прави, но проблемът е в грабежа, който се извършва у нас – 22% от БВП си заминава в резултат на корупция, кражби от еврофондове, сива икономика, организирана престъпност и т.н.“, отбеляза водачът на листата на БСП за европейските избори. Йончева посочи, че може би този грабеж се вижда най-вече при управлението на българските общини. Тя подчерта, че корупцията е голям бич за България, защото става дума за ограбване. Елена Йончева добави, че е убедена, че левицата ще успее да се справи с този проблем и благодарение на Европейската прокуратура. „Според статистиката всяко десето село в България изчезва – или е обезлюдено, или има население под 10 души. Всеки втори българин между 20- и 30-годишна възраст напуска страната. Политиката, която води премиера Борисов е срещу малките и средните стопанства. В големите вериги магазини са продават немски картофи. В България има регистрирани 90 000 земеделски стопанства“, каза още водачът на листата на БСП за европейските избори. Тя заяви, че политиката на левицата е именно за създаването на малки средни ферми, за да може част от младите да се върнат в българското село и да могат да развиват бизнес. „Това може да се постигне в следващите няколко години, но ние трябва да махнем тази корумпирана власт. „Апартаментгейт“ е само върхът на една пирамида. Левицата в европейския парламент вече се бори за забрана на черните фирми и на офшорните зони. Ние ще направим всичко възможно да бъдем българската камбана в ЕС“, подчерта Елена Йончева.  \r\nНатали СТЕФАНОВА", "date": "2019.05.04", "title": "Европейски избори 2019: Елена Йончева, БСП: Авторитарната групировка с лидер Бойко Борисов си отива"}
{"url": "http://www.focus-news.net/news/2019/05/04/2653875/evropeyski-izbori-2019-kandidatat-za-evrodeputat-ot-bsp-za-balgariyavelizar-enchev-se-sreshtna-s-zhiteli-na-dragoman.html", "text": "„Всеки глас, даден за друга партия, а не за „БСП за България“, която единствена има шанс да срази ГЕРБ, е глас в полза на управляващите. Листата на левицата е най-добрата на тези избори“. Това каза кандидатът за евродепутат от „БСП за България“ Велизар Енчев пред жители на гр. Драгоман, съобщиха от пресцентъра на  „БСП за България“ . На срещата бяха обсъдени много актуални теми,  свързани с мястото на България в Европа, двойните стандарти при храните, както и предложенията на левицата във „Визия за Европа“. Жителите на Драгоман засегнаха и последните политически теми в страната – „Апартаментгейт“ и скандалите с къщите за гости. \r\nВ края на срещата жителите на Драгоман подариха на Велизар Енчев икона на Св. Георги Победоносец, като му пожелаха смелост да отстоява гражданската си позиция и сила да защити българския национален интерес в Европа.", "date": "2019.05.04", "title": "Европейски избори 2019: Кандидатът за евродепутат от „БСП за България“Велизар Енчев се срещна с жители на Драгоман"}
{"url": "http://www.focus-news.net/news/2019/05/04/2653878/pazardzhik-ozelenen-i-zatsveten-e-tsentralniyat-ploshtad-nikolay-gyaurov-vav-velingrad.html", "text": "Озеленен и зацветен е централният площад „Николай Гяуров“ във Велинград, съобщиха от  общинската администрация . В красиви композиции са засадени различни видове многогодишни зелени растения, храсти и дръвчета. Пъстроцветната градина ще се поддържа автоматизирано. Община Велинград се обръща към всички жители и гости на града с апел да пазят цветните градини и паркове, защото от всички нас зависи градската среда да е по-хубава, по-богата и приветлива.", "date": "2019.05.04", "title": "Пазарджик: Озеленен и зацветен е централният площад „Николай Гяуров“ във Велинград"}
{"url": "http://www.focus-news.net/news/2019/05/04/2653876/evropeyski-izbori-2019-g-korneliya-ninova-bsp-pobeda-na-izborite-bi-oznachavala-otstranyavane-na-gerb-obedineni-patrioti-i-dps-ot-politikata.html", "text": "Победа на БСП на европейските избори би означавала отстраняване на ГЕРБ, „Обединени патриоти” и ДПС от политиката, както ѝ предсрочни избори. Това каза лидерът на БСП Корнелия Нинова пред членове и симпатизанти на партията в Петрич на отбелязването на 100-годишнината от основаването на социалистическата партия в града, предаде репортер на  Радио „Фокус” – Пирин . Тя отбеляза, че в годините, в които се занимава с политика е установила, че има две много сериозни пречки пред успеха на БСП. „Първата е страхът – българите се страхуват, че ако си кажат мнението ще бъдат уволнени от работа, семейният им бизнес ще бъде смачкан, затова нека помогнем на народа си да преодолее този страх, наложен от режима „Борисов”, каза още Нинова. Лидерът на БСП коментира, че вторият голям проблем е апатията. „Често чувам из страната, че нищо не може да се промени, че политиците са еднакви, но това не е така. Всичко може да се промени, но не можем сами. Трябва да дадем вяра на хората, убеждавайки ги, че не всички сме еднакви”, подчерта Нинова. Според нея вече е време да се сложи край на Прехода. „Всички партии допуснахме грешки в този период, но през последните 3 години от БСП се опитваме да се преборим с всичко това. Много пъти бяхме провокирани, нападани, казват се лъжи за нас чрез платени и медийни атаки, но ние се борим, за да покажем на народа, че сме различни”, допълни Корнелия Нинова. Тя отбеляза, че всичко това е заложено във „Визия за България”. „Можем да решим всички проблеми един по един. Чакат ни големи предизвикателства, затова ни е необходима и победа на 26 май”, коментира Нинова. Тя прибави, че от БСП също са управлявали през годините, грешали са, но сега е времето и могат да променят всичко. \r\nЛивия НИНОВА", "date": "2019.05.04", "title": "Европейски избори 2019 г.: Корнелия Нинова, БСП: Победа на изборите би означавала отстраняване на ГЕРБ, „Обединени патриоти” и ДПС от политиката"}
{"url": "http://www.focus-news.net/news/2019/05/04/2653877/mkd-makedoniya-sheshel-poiska-zatvor-za-vsichki-koito-tvardyat-che-v-srebrenitsa-e-izvarshen-genotsid.html", "text": "Лидерът на Сръбската радикална партия (СРП) Воислав Шешел заяви, че идеологията на радикалите остава непроменена, отрече да е извършвал престъпления спрямо хървати от Сърбия и поиска в бъдеще доживотен затвор за всички, които твърдят, че в Сребреница е извършен геноцид, съобщава скопското електронно издание  МКД . \r\nВ рамките на X Конгрес на СРП, проведено в сремското село Хрътковци, Шешел подчерта. че мнозина са поискали забрана за провеждането му там, саргумента, че хърватите са били депортирани от населеното място в началото на 90-те години на миналия век. \r\nШешел отрече, че е извършено злосторство спрямо хърватското население, като припомни, че Хагският трибунал не го е определил като военно престъпление.  \r\n\"Не съм извършил престъпление и ще го докажа. Всички хървати, напуснали Хрътковци, са заменили собствеността си, а това не е депортация и най-вече не е военно престъпление”, заяви Шешел, признат за виновен от Хагския трибунал за преследването на хърватите във Войводина.  \r\nЛидерът на сръбските радикали заяви, че партията, която води, ще критикува правителството там, където греши или не проявява решителност. Като пример той приведе отказа на официален Белград да признае Крим като част от Русия, както и ДНР и ЛНР - като независими държави.  \r\nТой подчерта, че идеологията на СРП не се е променила и няма да се промени и че винаги ще се стреми към антиглобализъм, близост и съюз с Русия, и \"единство на сърбите - православни, мюсюлмани, католици и протестанти\". Тереза Герова", "date": "2019.05.04", "title": "МКД (Македония): Шешел поиска затвор за всички, които твърдят, че в Сребреница е извършен геноцид"}
{"url": "http://www.focus-news.net/news/2019/05/04/2653868/the-hill-prezidentat-donald-tramp-potvardi-doverieto-si-kam-kim-chen-un.html", "text": "Президентът Тръмп в събота изрази увереност в Ким Чен-ун от Северна Корея, след като страната изстреля няколко ракети с малък обсег в посока към Япония, пише електронното издание на американския вестник  The Hill . \r\n\"Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да попречи или да го спре\", коментира Тръмп. \r\n\"Той също така знае, че аз съм с него и не иска да наруши обещанието си към мен,\" добави той. \r\n„Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да се намеси или да го прекрати. Той също така знае, че съм с него и не иска да наруши обещанието си към мен. Сделката ще се случи!“ – написа американския президент Доналд Тръмп в социалната мрежа „Туитър“ след извършените днес по-рано опити с ракети с малък обсег. \r\nЮжнокорейският началник-щаб каза, че ракетите са с обхват до 200 километра и са паднали в морето между Северна Корея и Япония. \r\nСъботният опит се провежда седмици след като Северна Корея обяви, че е провела тестово изстрелване на \"новия тип тактическо управляемо оръжие\", което лично е наблюдавано от Ким. \r\nЛидерът на Северна Корея обяви мораториум върху ракетните и ядрените опити миналата година, но сателитните изображения, докладвани през последните месеци, показват продължаваща ядрена активност в заводите на страната. \r\nТръмп многократно назовава Ким по име в „Туитър“  като заявява, че е оптимист, че двамата лидери могат да постигнат споразумение за премахване на ядрената програма на Северна Корея. \r\nДлъжностни лица от администрацията на Тръмп заявиха, че макар че са оптимисти, че ядрената сделка може да бъде постигната в бъдеще, няма да бъдат облекчени санкциите срещу Северна Корея, докато не бъде постигнато такова споразумение. Те също така предположиха, че трета среща на върха между Тръмп и Ким може да се осъществи в някакъв момент. \r\n\"Ясно е, че Пхенян е разочарован от приключването на неотдавнашната среща на върха с Вашингтон във Виетнам, която не е довела до никакъв пробив\", заяви Хари Казянис, директор на корейските изследвания в Центъра за национални интереси, в изявление в петък вечер. \r\n\"Ясно е също така, че Северна Корея е ядосана от липсата на гъвкавост в позицията на администрацията на Тръмп за облекчаване на санкциите, като се придържа към политика на \"максимален натиск , добави той.  Юлиян Марков", "date": "2019.05.04", "title": "The Hill: Президентът Доналд Тръмп потвърди доверието си към Ким Чен-ун"}
{"url": "http://www.focus-news.net/news/2019/05/04/2653874/evropeyski-izbori-2019-korneliya-ninova-bsp-istinata-predi-izborite-e-che-samo-nie-mozhem-da-pobedim-gerb.html", "text": "Истината преди изборите е една и тя е, че само БСП може да победи ГЕРБ на 26 май - това ще бъде първата стъпка към промяната. Това каза лидерът на БСП Корнелия Нинова пред членове и симпатизанти на партията в Петрич на отбелязването на 100-годишнината от основаването на социалистическата партия в града, предаде репортер на  Радио „Фокус” – Пирин . „Да ни е честита 100-годишнината от създаването на петричката партийна организация. Днес сме тук, за да изразим признателността си към всички дали живота и труда си за нейното изграждане. Сегашния мотор на партията в Петрич също приемете нашите поздравления. Продължавайте да работите и да предавате идеите ни и на следващите поколения”, призова Нинова. По думите на лидерът на левицата през този период са били постигани успехи, имало е и разочарования, но партията ще пребъде и занапред. „Политиката роди много партии, но някои от тях вече ги няма за разлика от нас, които спяхме да се съхраним, защото имаме идеи, идеология, водим дебати”, допълни Нинова. Тя заяви, че сега сме в период, в който пред БСП има кауза – справедливост и възстановяване на българската държавност. „Предстоят европейски избори. Българският, а и други европейски народи пренебрегват тези избори, казвайки че те не са важни, но не е така. Европа е с нас всеки ден, във всеки един български дом”, подчерта Нинова. Тя отбеляза, че Европа и Европейският съюз могат да помогнат на България за решаването на много от проблемите, които стоят пред страната ни. „Това ще се случи ако Елена Йончева и другите кандидати от нашата листа отидат в Брюксел. Там те ще се борят за минимална европейска заплата, за равен достъп до образование и работа за младите хора, за културен чек. Това ще помогне на нашите деца да останат в България”, коментира Нинова. Според нея много българи казват, че у нас няма справедливост и правосъдие. „Такива може да има ако проработи Европейската прокуратура, начело на която да застане Лаура Кьовеши. В България подават оставки, но си остават с имотите. Може би Европейската прокуратура ще бъде едно много добро средство за постигането на справедливост у нас”, отбеляза Нинова. Тя каза още, че Европа е във всичко, което ни заобикаля – ВиК, инфраструктура, тъй като много от проектите се финансират чрез европейски средства. „Голямото предизвикателство е да променим начина, по който парите стигат до нас. ГЕРБ ни отдалечават всеки ден от Европа със скандалите около европейските фондове, което оставя голямо петно върху България“, посочи лидерът на левицата и допълни, че парите, които се отпускат за страната ни трябва да стигат до всички, а не само до определени кръгове.  \r\nЛивия НИНОВА", "date": "2019.05.04", "title": "Европейски избори 2019: Корнелия Нинова, БСП: Истината преди изборите е, че само ние можем да победим ГЕРБ"}
{"url": "http://www.focus-news.net/news/2019/05/04/2653879/smolyan-ikonom-zapryan-shikov-shte-sluzhi-na-gergyovden-v-tsarkvata-sv-georgi-pobedonosets.html", "text": "В смолянската църква „Св. Георги Победоносец“  празничната св. Литургия  от  9 часа на Гергьовден, 6 май ще бъде възглавена от секретаря на Архиерейското наместничество  иконом Запрян Шиков. Това съобщиха от  Архиерейско наместничество – Смолян . С него ще съслужи председателят на храма  свещеник Георги Атанасов. На клира ще пее църковният хор с диригент Юлияна Атанасова.  По традиция ще се извърши литийно шествие с празничната икона около църквата,  ще бъде отслужен водосвет за здраве и благоденствие. Ще има и благословена трапеза. \r\nПрез миналата година на 6 май   храмът  „Св. Георги Победоносец“  в Смолян отбеляза тържествено своята 160-годишнина – едно от почитаните свети места в Смолян и духовната околия.", "date": "2019.05.04", "title": "Смолян: Иконом Запрян Шиков ще служи на Гергьовден в църквата „Св. Георги Победоносец“"}
{"url": "http://www.focus-news.net/news/2019/05/04/2653880/angel-blagov-pchelar-tryabva-da-ima-seriozen-kontrol-varhu-nereglamentiranoto-praskane-s-preparati-za-rastitelna-zashtita-v-blizost-do-pchelni-kosheri.html", "text": "Проблемът с масовото измиране на пчелни семейства заради използването на пестициди от страна на земеделските стопани е много сериозен и трябва да се разгледа много внимателно, каза за  Радио „Фокус“ – Пазарджик  Ангел Благов, председател на Регионалния съюз на пчеларите в област Пазарджик. По думите му, тази година е много сериозно положението с натравянето в пролетните месеци в цялата страна заради пръсканията на земеделската продукция по места. „Няма никакъв контрол върху препаратите, с които се пръска, нито се спазват времето, в което  е позволено пръскането и това води до масова смъртност на пчелите от натравяне. Има действаща наредба Номер 13 на Министерството на земеделието и храните, която гласи, че  в периода на  цъфтежа е абсолютно забранено да се извършват пръскания с препарати за растителна защита. Това обаче не се спазва. Масово земеделци пръскат нерегламентирано през почивните дни. На сутринта пчеларят отива и вижда измрели пчелни семейства. Той подава жалба в местната община, идва комисия, но често не се стига до никакъв резултат“, уточни Благов.  Той обясни, че ние виждаме външния резултат – измрелите пчели пред кошера. Но част от тях са излетели  и са починали някъде по трасето, други пък вкарват отровата в кошера, където хранят малките и така цялото семейство загива. „Важно е земеделците да разберат, че като унищожават пчелите заради недобросъвестност, няма кой да опраши земеделската култура и тя няма да даде плод. Пчелите са много важни, но много хора не го осъзнават“, допълни Благов. \r\nАлбена ЖИЛЕКОВА", "date": "2019.05.04", "title": "Ангел Благов, пчелар: Трябва да има сериозен контрол върху нерегламентираното пръскане с препарати за растителна защита в близост до пчелни кошери"}
{"url": "http://www.focus-news.net/news/2019/05/04/2653881/sport-osma-poredna-titla-za-seltik.html", "text": "Селтик победи с 3:0 Абърдийн като гост и спечели титлата в шотландската Висша лига за осма поредна година и общо 50-ти път в историята, като отстъпва по брой на отличията само на Глазгоу Рейнджърс, които са с 54. „Зелено-белите“ са с 84 точки и са недостижими на върха два кръга преди края на шампионата. Селтик вече спечели Купата на Лигата, а на 25 май играе финал за Купата на футболната асоциация и ако победи ще спечели трети пореден требъл. Абърдийн са 4-и с 61 точки.", "date": "2019.05.04", "title": "Спорт: Осма поредна титла за Селтик"}
{"url": "http://www.focus-news.net/news/2019/05/04/2653627/predstoyashti-sabitiya-v-stranata-za-4-may-agentsiya-fokus.html", "text": "*** \r\nОт 10.30 часа в Гербова зала на „Дондуков“ 2 държавният глава Румен Радев ще удостои български военнослужещи с висше офицерско звание. \r\n*** \r\nОт 13.00 часа вицепремиерът Красимир Каракачанов и началникът на отбраната генерал Андрей Боцев ще участват във видеоконферентна връзка с командирите на контингентите ни зад граница в конферентната зала на административната сграда на Министерството на отбраната на бул. „Ген. Тотлебен” №34. \r\n*** \r\nОт 11.00 часа с италианското заглавие на режисьора Паоло Вирдзи „Лудетини” започва програмата на престижния кинофорум София Филм Фест. От 17.00 часа киномаратонът продължава с едно от най-новите български заглавия „Ирина“ – пълнометражен дебют на режисьора Надежда Косева. Последната прожекция в първия фестивален ден започва в 19.00 часа – с филма „Дивата круша“, на който България е една от държавите копродуценти. \r\n*** \r\nОт 10.30 часа от сградата на Съдебна палата ще тръгне шествие, което ще постави началото на \r\nдвата фестивални дни на „Балкански игри“. \r\n*** \r\nОт 11.00 часа на площад „Македония“ започва „Занаят Фест“. \r\n*** \r\nОт 11.30 часа в Регионален исторически музей – Благоевград ще се проведе „В музея по пантофи“. \r\n*** \r\nОт 10.00 часа ще започне състезание по български език за ученици от трети клас под надслов „Език свещен на моите деди“. \r\n*** \r\nОт 10.00 часа в дома на кмета на селото Крум Левчев ще се състои поклонението пред тленните му останки. \r\n*** \r\nОт 11.00 часа в Експозиционен център „Флора“ ще се проведат демонстрации на Кене“ – най-старата дантела изработвана от българката. \r\n*** \r\nОт 17.00 часа Слави Томов ще представи Патрик Модиано в рамките на инициативата кафе „С автограф“ на ул. „Вола“ 1. \r\n*** \r\nОт 10.30 часа в залата на Македонския дом ще се проведе семинар на тема „България и Македония – културно-историческо наследство“, организиран от Македонското културно-просветно дружество „Гоце Делчев“. \r\n*** \r\nОт 11.00 часа в Морската градина ще бъдат поднесени венци и цветя на паметника на Гоце Делчев. \r\n*** \r\nОт 11.00 часа в Дворцов център на НИАР „Велики Преслав“ ще бъде открит Събор на средновековното културно наследство „Преславни дни - Велики Преслав 2019”. \r\n*** \r\nОт 9.30 часа в МДТ „Константин Кисимов“ продължава Националния фестивал „Малкият принц“. \r\n*** \r\nОт 11.00 часа в Читалище „Искра“ Театър „Весел“ представя: „Спящата красавица“ – детски куклен спектакъл. \r\n*** \r\nОт 21.00 часа на крепостта Царевец ще се проведе излъчване на платен спектакъл „Царевград Търнов – звук и светлина“. \r\n*** \r\nОт 14.00 часа кметът на Община Видин Огнян Ценков ще открие X-то издание на международния фолклорен фестивал „Гергьовден“. \r\n*** \r\nОт 09.00 часа ще започне облагородяването на района на НУ „Св. Софроний Врачански“. \r\n*** \r\nОт 11.30 часа в квартал „Нова махала“ в града ще се проведе възстановка „Последните пушки на Априлското въстание в Габровския край – Битката на четата на Христо Патрев“. \r\n*** \r\nОт 09.00 часа на пл. „Съединение“ ще се проведе празник на „Първомайския разсол“. \r\n*** \r\nОт 12.00 часа на централния площад в града ще се проведе възпоменателно отбелязване на 116-ата годишнина от гибелта на Гоце Делчев. В 12.30 часа в сервизния парк на бившия полк в града ще бъде официално открит втори кръг от националния шампионат по планинско изкачване „Гоце Делчев“ 2019. \r\n*** \r\nОт 10.00 часа на площад „Поезия“ ще бъде сборнияt пункт за желаещите да се включат  в инициативата „Разходката на Джейн” - обиколка с разказ за историята на ключови обекти в града. \r\n*** \r\nОт 16.30 часа в Концертната зала на Младежкия център ще се проведе Национална конференция по гражданско образование. \r\n*** \r\nОт 9.30 часа ще започне автентично приготвяне на златоградското чеверме и традиционни златоградски ястия. От 11.00 часа ще бъде официалното откриване на Празника на Златоградското чеверме. \r\n*** \r\nОт 10.00 часа ще се проведе Деветият фолклорен събор „Кермен 2019“. \r\n*** \r\nОт 09.00 часа тържествено ще бъде открита църквата „Свети великомъченик Георги Победоносец”. \r\n*** \r\nОт 10.00 часа започва почистване на скулптурата на Бяла Анаста, организирано от Народно читалище \"Бяла Анаста-2016\". \r\n*** \r\nОт 10.45 часа в Градската градина в града ще бъде поставено началото на Фестивала на духовите оркестри „Камен Луков“. \r\n*** \r\nОт 10.00 часа в Общински младежки дом ще бъде открит Национален фолклорен конкурс „Напеви от Северозапада“ – Монтана 2019. \r\n*** \r\nОт 10.50 часа  в парка „Кирил Ракаров“ в града ще се състои официалното откриване на празничната програма „Празникът на яйцето“. \r\n*** \r\nОт 8.00 часа ще бъде началото на седемнадесетото издание на Национален тракийски фолклорен събор „Гергьовден 2019 година”. А от 10.30 часа ще се проведе официалното откриване на събора. \r\n*** \r\nОт 18.30 часа на площад на кв. „Бела вода“ ще се проведе традиционен събор по повод Томина неделя.  \r\n*** \r\nВ 7.00 часа започва традиционният общоградски поход до връх Конгур. \r\n*** \r\nОт 9.00 часа започва състезанието по планинско колоездене Петрич DHI. \r\n*** \r\nОт 10.00 часа започва Детски футболен турнир „Млади таланти“ на спортен терен „Св. Никола“. \r\n*** \r\nOт 10.30 часа започва Парад на професиите и знанието в ПГИТ “Проф.д-р Асен Златаров“. \r\n*** \r\nОт 10.30 часа на площада в града ще бъде открит Парад на професиите и знанието. От 20.00 часа ще започне концерт под надслов „Празник на моя град“. \r\n*** \r\nОт 20.00 часа започва концерт под надслов „Празник на моя град“ с участието на ОДК Петрич, НЧ „Братя Миладинови“, ВС „Сгушена звездица“ и специален гостуващ изпълнител Владимир Ампов – Графа. \r\n*** \r\nОт 10.00 часа в зала „Колодрума“ ще се състои поклонението пред тленните останки на българския футболист Динко Дерменджиев. От 13.30 часа в църквата „Св. Архангел Михаил“ в централния гробищен парк в града ще се състои опелото. \r\n*** \r\nОт 10.00 часа в спортна зала „Олимпиада“ ще започне първият ден от Държавния шампионат по кикбокс в стил К1. \r\n*** \r\nОт 10.30 часа пред открита сцена на НЧ „Светлина 1939” – Поморие ще се състои официалното откриване на Седемнадесетото издание на Национален тракийски фолклорен събор „Гергьовден 2019 година”. \r\n*** \r\nОт 12.30 часа в хотел „Сънсет Ризорт“ ще се проведе Държавно първенство „Купа България – 2019” – Открит национален турнир по спортни танци. От 16.30 часа ще се състоят Купа Поморие и Купа България. \r\n*** \r\nОт 17.00 часа на Червенската крепост ще се проведе фестивалът „Средновековен лагер Червен“. \r\n*** \r\nОт 10.00 часа ще стартират свободните тренировки и квалификации в 1-ви кръг от „Български дрифт шампионат“, който ще се проведе на писта „Бършен“. \r\n*** \r\nОт 12.00 часа ще започнат тържествата по повод празника на селото. \r\n*** \r\nОт 12.00 часа ще започнат тържествата по повод празника на селото. \r\n*** \r\nОт 19.00 часа на централния площад ще започнат тържествата по повод празника на селото. ЕВРОПЕЙСКИ ИЗБОРИ 2019: \r\n*** \r\nОт 12.00 часа пред Националната библиотека „Св. Св. Кирил и Методий” коалиция „Път на младите“ ще открие своята предизборна кампания за европейските избори. \r\n*** \r\nВ 20.00 часа кандидатът за евродепутат от БСП Деница Златева ще вземе участие във фолклорния събор. \r\n*** \r\nОт 10.00 часа ез. „Света гора“ кандидатът за евродепутат от ГЕРБ Ева Майдел ще открие детския риболовен турнир „Хвани и пусни“. \r\n*** \r\nОт 11.30 часа в центъра на селото Ева Майдел ще се срещне с фолклорни формации от региона. \r\n*** \r\nВ 10.00 часа в Общинския съвет на БСП кандидатите за евродепутати Петър Витанов и Цветелина Пенкова ще се срещнат с младежи. В 11.00 часа те ще посетят традиционния съботен пазар в града. \r\n*** \r\nВ 14.30 часа кандидатите за евродепутати Петър Витанов и Цветелина Пенкова ще присъстват на фолклорен фестивал \"Гергьовден\". \r\n*** \r\nОт 13.00 часа кандидатът за евродепутат от ГЕРБ и СДС Емил Радев ще бъде гост на Събора на средновековното културно наследство, който ще се състои в Дворцовия център на НИАР „Велики Преслав“. \r\n*** \r\nОт 12.30 часа Ева Майдел ще посети традиционния за селото Празник на агнешкия разсол. \r\n*** \r\nОт 13.30 часа Ева Майдел ще се срещне с участниците и гостите на баскетболния турнир Spring Streetball 2019 Tournament, който ще се проведе в село Поликраище, на площадката на центъра. \r\n*** \r\nВ 12.00 часа на паметника на Гоце Делчев лидерът на БСП Корнелия Нинова и водачът на листата на левицата за евроизборите Елена Йончева ще положат цветя в знак на почит по случай 116 години от смъртта на Гоце Делчев. В 12.30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България. В 14.00 часа в местността Попови Ливади те ще положат цветя на паметника на Гоце Делчев. В 17.30 часа Нинова и Йончева ще положат венци и цветя пред паметника на един от основателите на социалистическото движение в Петрич Антон Попов. В 18.00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич. \r\n*** \r\nОт 10.00 часа общинските съветници от ПП ГЕРБ ще проведат акция по почистване на старата жп гара в града. \r\n*** \r\nВ 11.00 в читалището на града кандидатът за евродепутат от БСП Велизар Енчев ще се срещне с граждани. \r\n*** \r\nВ 10.00 часа кандидатите за евродепутати от ГЕРБ и СДС Лиляна Павлова и Камен Костов ще бъдат гости на 14-тия фолклорен събор в града. В 12.00 часа Лиляна Павлова и Камен Костов ще се включат в традиционния събор „Герлово пее и танцува“. \r\n*** \r\nВ 11.00 часа в местността „Паметника“ кандидатът за евродепутат от БСП Крум Дончев ще вземе участие в Събора на девисилите. \r\n*** \r\nВ 14.00 часа в Клуба на БСП кандидатът за евродепутат Деница Златева \r\nще се срещне с обществеността. \r\n*** \r\nВ 15.30 часа в центъра на селото кандидатът за евродепутат от БСП Деница Златева ще вземе участие във фолклорен събор. В 17.00 часа в  зала „Графити“ на х-л „Национал Палас“ тя ще се срещне с граждани.  \r\n*** \r\nВ 11.00 часа кандидатът за евродепутат от БСП д-р Десислав Тасков ще се срещне с граждани в Клуб на пенсионера. \r\n*** \r\nОт 17.00 часа кандидатът за евродепутат от ГЕРБ и СДС Емил Радев ще присъства на футболен мач. \r\n*** \r\nОт 19.00 часа в НЧ „Пробуда – 1929 г.” кандидатът за евродепутат от ГЕРБ и СДС Емил Радев ще се срещне с жители от общината, членове и симпатизанти на ГЕРБ. \r\n*** \r\nОт 14.30 часа в централното кафене на площад „Съединение“ кандидатът за евродепутат Ева Майдел ще се срещне със симпатизанти и местни жители, с които ще обсъдят приоритетите в работата на българските евродепутати от ГЕРБ за следващите пет години, а малко по-късно ще посети и местния зоопарк на бул „Трети март“ 75. От 15.30 часа Ева Майдел ще посети местно предприятие на ул. „Чипровци“ 2, което е изградено с европейски средства и развива успешно своята дейност, благодарение на европейската солидарност. \r\n*** \r\nВ 10.30 кандидатът за евродепутат от БСП Иво Христов ще вземе участие в Националния тракийски събор „Гергьовден“. \r\n*** \r\nВ 10.00 часа в центъра на селото кандидатът за евродепутат от БСП Деница Златева ще вземе участие в регионалния събор. \r\n*** \r\nВ 16.00 часа кандидатите за евродепутати от ГЕРБ и СДС Лиляна Павлова и Камен Костов ще посетят фолклорния събор \"Еленово\", който се провежда в близка местност край село Еленово. \r\n*** \r\nОт 10.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще посетят русенския автомобилен производител Sin Cars, намиращ се на бул. „Трети Март“ № 56. \r\n*** \r\nОт 11.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще открият проекта за Wi Fi безплатен интернет в града на площад „Свобода“. \r\n*** \r\nОт 12.30 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще присъстват на откриването на осмия международен турнир по вдигане на тежести „Купа Русе“ 2019. Събитието ще се състои в спортната зала на Русенския университет „Ангел Кънчев“. \r\n*** \r\nОт 15.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще се включат в честванията по повод празника на Бяла. Събитието започва в салона на Народно читалище „Трудолюбие 1884“ – град Бяла. \r\n*** \r\nОт 17.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща с жители на град Бяла на площад „Екзарх Йосиф I“. \r\n*** \r\nОт 20.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще бъдат на концерта на „Диана експрес“, с който завършва първият ден от празненствата по повод празника на града. \r\n*** \r\nОт 13.30 часа кандидатът за евродепутат Андрей Новаков от ГЕРБ ще се срещне сжители в село Долна Студена. \r\n*** \r\nОт 10.00 часа кандидатът за евродепутат от ГЕРБ и СДС Марин Захариев ще бъде гост на празника на родопското чеверме в Златоград. \r\n*** \r\nВ 13.30 часа на площад \"Свобода\" кандидатът за евродепутат от БСП Крум Дончев ще вземе участие в благотворително мероприятие. В 14.30 часа на статуята  на Богородица в града Крум Дончев ще се срещне с граждани. В 15.30 часа в Кафе \"Вю\" той ще проведе дискусия с младежи.", "date": "2019.05.04", "title": "Предстоящи събития в страната за 4 май (Агенция „Фокус“)"}
{"url": "http://www.focus-news.net/news/2019/05/04/2653626/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "През април безработицата в САЩ е паднала до най-ниско ниво за последните 50 г., съобщава американското издание  Washington Examiner . \r\nОт Министерството на труда поясниха, че през предходния месец са наети 12 500 служители на федералното правителство, 13 900 служители на професионални и технически длъжности и 4 000 за работни места в производство.  \r\nМайкъл Гапън, икономист от британската компания Barclays Plc, прогнозира наемането на 200 000 нови служители, докато Елън Зентнер, икономист от базираната в Ню Йорк инвестиционна банка Morgan Stanley, заяви, че работодателите могат да назначат дори 233 000 работници.  \r\n\"Докато завършващите от випуск 2019 г. се подготвят да хвърлят шапки, перспективите за заетостта са едни от най-добрите през годините\", увери Марк Хамрик, старши икономически анализатор от Bankrate.com. \"Според Националното сдружение на колежите и работодателите фирмите планират да наемат почти 11%  от завършилите\", допълва анализаторът.  \r\nБезработицата от 3,6% е най-ниската от 1969 г. насам, което със сигурност укрепва позициите на държавния глава Доналд Тръмп преди президентските избори през 2020 г. Особено на фона на критиките от страна на демократите относно имиграционната му политика. Президентът определи икономическия растеж в САЩ като приоритет, а политическите анализатори заявиха, че успехът му на пазара на труда е основен актив в кандидатурата му за преизбиране. \r\n***  Русия пусна на вода най-дългата подводница в света - \"Белгород\". Плавателният съд, който може да изпълнява множество задачи, включително изстрелването на стратегически ядрени торпеда \"Посейдон\", е много по-голяма от всички съществуващи подводници, включително американски. С дължина от 184 метра, \"Белгород\" измества по-голям обем вода от гигантските бойни кораби от Първата световна война, и може да се гмурне на дълбочина от 500 метра, отбелязва американското списание за наука и техника  Popular Mechanics . \r\n\"Белгород\" е пусната на вода 23 април от корабостроителницата \"Севмаш\". Според някои съобщения руският президент Владимир Путин лично е ръководил процедурата за стартиране чрез сателит. \r\nОфициалното име на подводницата е \"Прокет-09852\", а първоначалният й замисъл е да пренася крилати ракети клас \"Оскар II\". Той обаче не е реализиран поради липса на средства. В крайна сметка обаче Москва реши да финализира работата по нея.  \r\nКорпусът на \"Белгород\" е с дължина до 184 метра, а денивелацията е увеличена до 30 хиляди тона, което е с 50% повече от това на американските подводни крайцери \"Охайо\". Така се ражда уникалната по рода си \"Белгород\", която е малко вероятно да има аналог. \r\n\"Белгород\" не е нито ударна подводница, нито подводен ракетен крайцер. Тя има специална цел да се превърне в плаваща база за други подводници. В състояние е да носи товар в горната част на корпуса и под щурвала, а мини-подводниците от клас \"Лошарик\" може да бъдат прикрепяни към долната част на корпуса. \r\nСпоред Г.A. Сатън, специалист по подводни бойни действия, екипажът на \"Белгород\" ще бъде нает от руския флот, но подводницата ще бъде ръководена от Главна дирекция на дълбоководните изследвания на Министерството на отбраната на Русия. Сатън, който е наблюдавал създаването на \"Белгород\" от дистанция, поясни пред редакцията: „Първоначално Белгород бе замислен като подводен крайцер клас „Оскар II “, но работата беше преустановена, когато програмата за подводници бе ограничена заради състоянието на руската икономика. Няколко години по-късно работата продължи, но вече бе променена. Това означава, че подводницата вече е по-стара от много от членовете на екипажа й\". \r\n\"Най-вероятно модификациите й са доста амбициозни; най-новите технологии бяха приложени в процеса, но по същество \"Белгород\" представлява по-старо поколение подводници, така че най-вероятно няма да има степента на изтънченост, която новите поколения подобен тип плавателни съдове имат\". \r\nНаблюденията на Сътън се оказват верни, но той предупреждава, че в някои отношения \"Белгород\" няма грешка. \"Като цяло Русия е по-успешна от САЩ в защитата на най-новите подводници от нежелано изтичане на информация\", обясни Сътън. \"Само тази седмица в медиите изтекоха документи, подготвени за президента Доналд Тръмп, които съдържат подробности за все още проектираните подводни крайцери от клас „Колумбия“. Що се отнася до руските подводници, ние все още трябва да гадаем\". \r\n\"Експертите в отбраната могат да съберат данни, получени от няколко източника, и използвайки традиционни методи за анализ, да съставят предположения за това какво представлява \"Белгород\".   \r\nСпоред Сътън целта на \"Белгород\" е да стане част от руската подводна система за проследяване на сонарите \"Хармония\". Тази подводна система може да помогне на руските сили да издават предупреждения за преминаването на вражеските подводници през ключови области. Най-важното тук е скритото им разгръщане - всъщност \"Белгород\" е създаден с точно такава цел. Друга задача е да се провеждат специални операции с мини-подводницата \"Лошарик\". С дължина от 70 метра тази ядрена подводница може да се потапя на дълбочина от 1000 метра. \"Белгород\" също така може да носи дълбоководно автономно устройство \"Клавесин 2P-PM\", да го транспортира до зоната на операциите и след това да използва сонара си, за да картографира характеристиките на океанското дъно и да търси различни обекти. \r\nВъпреки че \"Белгород\" е създаден за провеждане на подводни проучвания, най-зловещата му мисия ще бъде да пусне ядреното торпедо \"Посейдон\", което е с дължина 20 метра и диаметър от два метра. \r\n***  В Истанбул отвори врати най-голямата джамия в Турция, съобщава вестник  Yeni Safak , като пояснява, че тя се намира на хълм над Босфора.  \r\nНа церемонията по откриването на комплекса Чамлъка, който побира до 63 хил. поклонници, присъства държавният глава на Турция Реджеп Тайип Ердоган. Гости на събитието бяха също албанският президент Илир Мета, колегите му от Гвинея и Сенегал - Алфа Конде и Маки Сал, премиерът на Палестинската автономия Мохамед Шайех, както и няколко други международни представители. \r\nИзградена в османско-селджукски стил, джамията е видима от целия град. Освен молитвения храм, в комплекса има още музей на турското ислямско изкуство библиотека, галерия, конферентна зала и няколко работилници.  \r\nДжамията е със шест минарета, символизиращи съответния брой стълбове на исляма. Четири от тях са високи 107,1 метра в знак на почит към победата на турците при Манцикерт през 1071 г. срещу византийската армия.  \r\nЦентралният й купол виси на 72 метра над земята и представлява 72-те нации, живеещи в града. Вторият купол - с диаметър 34 метра - представлява официалния лицензионен номер на Истанбул. На вътрешните стени на купола са изписани шестнадесет имена на Аллах, символизиращи броя на държавите, създадени от турците през цялата им история. \r\nНа пода на джамията е поставен специално проектиран ръчно тъкан килим от 17 000 квадратни метра, върху който е разположен 21-метровата трибуна, от която се водят петъчните молитви и религиозните празници. \r\n***  Израелските отбранителни сили поразиха пост на ХАМАС в Ивицата Газа след снайперистката атака, която палестинските протестиращи откриха срещу военните на страната, съобщава вестник  The Jerusalem Post , като допълва с информация за двама пострадали военнослужещи. Говорител на израелската армия потвърди, че те са настанени в болница. Палестински медии съобщават за четирима ранени. \r\nМинистерство на здравеопазването на Палестинската автономия съобщи за 40 ранени, включително репортер, ударен в главата от гумен куршум.  \r\nПриблизително 2 500 палестинци протестират на границата с Ивицата Газа като част от провежданата всеки петък акция \"Марш на завръщането\". След снайперисткия огън, силите за отбрана на Израел са обстреляли бежански лагер в центъра на Ивицата Газа, след което протестиращите са започнали да отстъпват. \r\nПо-рано през деня израелските сили арестуваха палестинец, въоръжен с нож, при опит да пресече граничната ограда на Газа. \r\n***", "date": "2019.05.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/04/2653628/redzhep-tayip-erdogan-v-evropa-ima-mir-blagodarenie-na-turtsiya.html", "text": "Европа е задължена на Турция заради подслоняването на четири милиона бежанци. Това подчерта държавният глава на страната Реджеп Тайип Ердоган, предава държавната информационна агенция  Anadolu Agency . \r\n\"Ако днес европейските страни живеят в мир, то това е благодарение на Турция и приемането в пределите на четири милиона бежанци\", заяви Ердоган от конгресния център в Истанбул, където присъства на събитие, посветено на иновациите. \r\nТурция е основен път за бежанците, които се опитват да достигнат Европа, особено след 2011 г., когато започна сирийската гражданска война. \r\nПодчертавайки, че Турция не е в състояние да намери достатъчна подкрепа в усилията си за възстановяване на сирийската сигурност, Ердоган отбеляза, че Анкара няма да позволи заплахата срещу нея, произтичаща от разкъсваната от конфликта близкоизточна република, да остане и за в бъдеще. \r\nТой подчерта, че страната му ще продължи борбата си, докато цяла Сирия не бъде предадена на истинските й притежатели - гражданите й.  \r\n\"Всички икономически и политически ходове срещу независимостта на страната ни са обречени на провал\", предупреди Ердоган. Тереза Герова", "date": "2019.05.04", "title": "Реджеп Тайип Ердоган: В Европа има мир благодарение на Турция"}
{"url": "http://www.focus-news.net/news/2019/05/04/2653630/afp-sebastian-kurts-prizova-za-prerazglezhdane-na-lisabonskiya-dogovor.html", "text": "Канцлерът на Австрия Себастиан Курц призова за преразглеждане на Лисабонския договор и строги действия по отношение на страните, които позволяват на мигрантите да преминат транзит през териториите им, предава  AFP . \r\nПредседателят на Австрийската народна партия (АНП) активизира кампанията си за европейските избори и даде интервю за няколко местни вестника. \"Необходим е нов договор с по-ясни санкции за членките, които генерират дългове, наказания за държави, които допускат незаконни мигранти, без да ги регистрират, както и тежки последици за нарушения на върховенството на закона и либералната демокрация\", категоричен бе Курц. \r\nСъгласно думите му, от 2007 г. насам, когато бе подписан Лисабонския договор, \"много неща са се променили\", като посочи ситуацията в еврозоната, мигрантската криза и Брекзит.  \r\nПреразглеждането му ще изисква обаче единодушно съгласие от всички държави-членки на ЕС, припомни австрийския канцлер.  \r\nВ същото интервю Курц изрази скептицизъм по отношение на сътрудничеството между дясноцентристката Европейска народна партия (ЕНП), към която принадлежи АНП, и десните партии в Европейския парламент. \"Не искаме да предадем ЕС на крайните периферии отляво или отдясно на политическия сектор, вместо това е необходима силна политика на центъра\", подчерта Курц. Тереза Герова", "date": "2019.05.04", "title": "AFP: Себастиан Курц призова за преразглеждане на Лисабонския договор"}
{"url": "http://www.focus-news.net/news/2019/05/04/2653632/el-pais-ne-ochakvayte-barzo-formirane-na-upravlyavashta-koalitsiya-v-ispaniya.html", "text": "Формирането на ново правителство в Испания ще зависи от борбата на изтощение между победителя в неделните парламентарни избори – Социалистическата партия (СП) и левичарската коалиция „Унидас Подемос“ (УП), която завърши на четвърто място, пише испанският вестник  El Pais . \r\nЗалогът за лидерите и на двете фракции е много голям. Педро Санчес е въодушевен от победата, която поставя СП отново начело след последните три вота. Успехът най-вероятно ще му позволи да остане министър-председател, какъвто стана през юни миналата година след успешен вот на недоверие срещу Мариано Рахой от Нардоната партия (НП). \r\nСанчес иска да опита да формира правителството на малцинството на базата на 123-та му депутати в Конгреса. Но това не е достатъчно – трябват му 176 народни представители за абсолютно мнозинство, а лидерът на „Подемос“ Пабло Иглесияс заяви ясно, че този път не е готов да предостави безплатна подкрепа на Санчес, както го направи след вота на недоверие. \r\nТози път Иглесиас иска да бъде част от правителството, въпреки че знае, че за да стигне до там, ще е дълга битка. Социалистите не бързат и всичко изглежда показва, че на този фронт ще бъде постигнат малък напредък до местните, регионалните и европейските избори на 26 май. Фрагментаризация \r\nВсе още е прясно в съзнанието на всички, че Испания бе принудена да проведе избори през юни 2016 година, само шест месеца след предишните заради неспособността да се произведе парламентарно мнозинство за формиране на правителство. Испанците се надяват, че последното гласуване, проведено преди време поради неспособността на правителството да осигури подкрепа за бюджета за 2019 г., няма да доведе до подобна безизходица. \r\nНо испанският парламент е още по-фрагментиран, отколкото беше през 2016 г. след появата на „Вокс“, крайно дясната партия, която си осигури 24 места в неделя. НП е на второ място с 66 места и „Сиудаданос“ (Граждани) на трето място с 57. Докато коалицията СП-„Сиудаданос“ би била достатъчна за мнозинство, дясноцентристката партия казва, че отказва да обедини усилията си със Санчес. И дори един съюз на СП-„Подемос“ не достига до прага от 176, което означава, че ще се изисква допълнителна подкрепа от по-малките регионални групи, евентуално включващи каталонските сепаратистки партии. Добри отношения \r\nОтношенията между Санчес и Иглесиас са по-добри от всякога. Практически всички важни въпроси от последните няколко месеца бяха договорени гладко и дискретно. И двамата лидери дори успяха да затворят подробна бюджетна сделка, съдържаща десетки прогресивни мерки, един подвиг, който би бил невъобразим само преди няколко години. Бюджетният план се разпадна поради липса на подкрепа от страна на каталунските сепаратистки партии в Конгреса, но инициативата показа пътя за ляво правителство в Испания, подобно на Португалия. \r\nНо общите интереси не са налице при формирането на управляваща коалиция. Санчес се чувства много добре в еднопартийно правителство на малцинството, на каквото беше начело в последните 10 месеца. Той можеше да избира всичките си министри свободно, което допринесе за гладкото справяне с правителствените въпроси. Освен това, управляваща коалиция с „Подемос“ е проблем за потенциални партньори като Баската националистическа партия (БНП) и Коалицията на Канараските острови. \r\nИглесиас иска точно обратното: място в правителството и думата в състава на кабинета. Мнозина в „Унидас Подемос“ смятат, че загубата на 35 места в неделя отчасти се дължи на скорошната подкрепа на групата за администрацията на Санчес. Например, решението за повишаване на минималната заплата до 900 евро е плод на идея на „Подемос“, но Санчес се възползва от нея политически, защото много граждани го възприемат като правителствена инициатива, а „Подемос“ не е в правителството. \r\nНяма съмнение, че и двамата искат да постигнат споразумение. Въпросът е по-скоро колко е готов всеки да се отдаде. УП не може да си позволи да откаже подкрепата си за възстановяването на кандидатурата на Санчес, тъй като избирателите не биха разбрали подобен ход. Премиерът се нуждае от 53 места за абсолютно мнозинство, а Подемос има 42 от тях, които те няма да раздадат безплатно. Коалициите са нормални \r\n„Подемос“ отбелязва, че управляващите коалиции са норма в други европейски страни, а дори и в испанския регион Валенсия, където победителят в регионалните избори в неделя, Ксимо Пуиг от Социалистическата партия, вече е предложил най-високи позиции на членовете на „Подемос“ и регионалната партия „Компромис“. \r\nМеждувременно „Сиудаданос“ ясно посочи, че няма интерес да се присъедини към СП в единствената коалиция, която не се нуждае от подкрепа от трети партии. Вместо това, нейният лидер Алберт Ривера се надява, че възходящата тенденция на неговата партия - в неделя тя спечели с 25 места повече от 2016 г. - ще продължи на 26 май. Ако партията победи ПП в ключови места като Мадрид, Сиудаданос може да замени консервативната партия като главен съперник на социалистите на следващите парламентарни избори. \r\nПревод и редакция:", "date": "2019.05.04", "title": "El Pais: Не очаквайте бързо формиране на управляваща коалиция в Испания"}
{"url": "http://www.focus-news.net/news/2019/05/04/2653631/washington-examiner-bezrabotitsata-v-sasht-padna-do-nay-nisko-nivo-za-posledniya-polovin-vek.html", "text": "През април безработицата в САЩ е паднала до най-ниско ниво за последните 50 г., съобщава американското издание  Washington Examiner . \r\nОт Министерството на труда поясниха, че през предходния месец са наети 12 500 служители на федералното правителство, 13 900 служители на професионални и технически длъжности и 4 000 за работни места в производство.  \r\nМайкъл Гапън, икономист от британската компания Barclays Plc, прогнозира наемането на 200 000 нови служители, докато Елън Зентнер, икономист от базираната в Ню Йорк инвестиционна банка Morgan Stanley, заяви, че работодателите могат да назначат дори 233 000 работници.  \r\n\"Докато завършващите от випуск 2019 г. се подготвят да хвърлят шапки, перспективите за заетостта са едни от най-добрите през годините\", увери Марк Хамрик, старши икономически анализатор от Bankrate.com. \"Според Националното сдружение на колежите и работодателите фирмите планират да наемат почти 11%  от завършилите\", допълва анализаторът.  \r\nБезработицата от 3,6% е най-ниската от 1969 г. насам, което със сигурност укрепва позициите на държавния глава Доналд Тръмп преди президентските избори през 2020 г. Особено на фона на критиките от страна на демократите относно имиграционната му политика. Президентът определи икономическия растеж в САЩ като приоритет, а политическите анализатори заявиха, че успехът му на пазара на труда е основен актив в кандидатурата му за преизбиране. Тереза Герова", "date": "2019.05.04", "title": "Washington Examiner: Безработицата в САЩ падна до най-ниско ниво за последния половин век"}
{"url": "http://www.focus-news.net/news/2019/05/04/2653633/vecherne-novosti-sarbiya-makron-iska-klyuchova-rolya-v-dialoga-belgrad-prishtina.html", "text": "Срещата в Берлин, организирана от германския канцлер Ангела Меркел и френския президент Еманюел Макрон, не успя да „рестартира“ диалога и да помръдне преговорите от мъртвата точка, но показа сериозните намерение на Париж да поеме водещата роля в решаването на косовския въпрос, пише белградския ежедневник  „Вечерне новости“  на първа страница. \r\nДипломатически източници на вестника твърдят, че тази инициатива на френския държавен глава е част от амбициозния му план да поеме ролята на ключов играч в Европейския съюз от Германия и нейния канцлер, чийто мандат ще изтече скоро. Ако Макрон успее да върне Прищина на масата за преговори и доведе диалога до стадий, при който постигането на споразумение дори се приближи, той би показал, че освен велики планове и идеи, той има и способността да ги претворява в дело. \r\nМинистърът на външните работи на Сърбия Ивица Дачич заяви за „Новости“, че Прищина в Берлин още веднъж е показала, че няма намерение да преговаря и вероятно има подкрепата за това от някои велики сили: \r\n„Ние сме за продължаване на диалога и всеки, който мисли, че може да върне албанците на масата за преговори, е добре дошъл да се опита. Прищина, от друга страна, постоянно кани Америка за диалог, но в такъв случай и ние имаме някого, когото да поканим (Русия – бел. прев.)“. \r\nПрофесорът от Факултета за европейски изследвания Слободан Зечевич казва, че Франция има големи амбиции да присъства в Западните Балкани и че Сърбия има главна роля в този интерес на Париж към региона. Той заяви пред РТС, че трябва да се обърне внимание и на нюансите в позициите на Франция и Германия спрямо Сърбия: \r\n„Германия се застъпва за решение, което би включвало признаването на Косово, докато Франция е по-отворена за разглеждане и други възможности, които биха довели до нормализиране на отношенията“. \r\nДиректорът на сръбската правителствена канцелария за Косово и Метогия Марко Джурич благодари от името на управляващата „Сръбска прогресивна партия“ и президента Вучич на Меркел и Макрон за „много сериозната подготовка на срещата в Берлин и за това, че дадоха възможност на Вучич да представи позицията на Сърбия“. \r\n„За съжаление, на срещата на върха имаше малко положителни послания. Съобщенията от Прищина и Тирана бяха почти зловещи, напълно срещу диалога и нормализирането на отношенията. Но, все пак, не всичко беше толкова черно. Държанието на Словения и Хърватия, както и на Черна гора, беше коректно“. \r\nМеждувременно, ролята си в преговорите с Прищина се опитват да увеличат и представителите на албанците от Южна Сърбия, които излязоха с инициатива да бъдат включени в „заключителната фаза“ на диалога. Инициативата бе подписана от председателя на Националния съвет на албанците Рагми Мустафа, кмета на Буяновац Шаип Камбери и представителя в сръбския парламент Фатмир Хасани. Те писаха до Федерика Могерини, Хашим Тачи и координаторите на екипа за диалог в Прищина, Шпенд Ахмети и Фатмир Лимай. \r\nИнтензифицирането на политическите отношения на Париж и страните от региона, укрепването на двустранното сътрудничество и насърчаването на икономическото и социалното развитие чрез работата на Френската агенция за развитие, са основните точки на новата стратегия за Еманюел Макрон за Западните Балкани. \r\nНеговото предложение беше представено на срещата на върха в Берлин и в този документ, наред с други неща, се подчертава желанието на Франция да се ангажира повече в стабилизирането на частта от Западните Балкани, която не е в ЕС. В стратегията също така се съобщава за посещения на френски служители в региона, като най-важното посещение на Макрон в Сърбия е планирано за юли. \r\nПо отношение на двустранното сътрудничество се посочват областите: сигурност (борба с незаконната търговия с оръжие, създаване на постоянни звена за разследване на престъпления, борба с тероризма със създаването на платформи за докладване на незаконно съдържание в интернет), съдебната система (установяване на ново сътрудничество в областта на финансовата и икономическата политика) формиране на съвместни екипи за разследване с всички в региона) и отбраната. \r\nВ частта, свързана с проектите на Френската агенция за развитие, се казва, че тя ще подкрепи устойчивото развитие, равенството между половете и помирението. Годишната помощ, предоставена от тази агенция, е между 100 и 150 милиона евро. \r\nПревод и редакция:", "date": "2019.05.04", "title": "„Вечерне новости“ (Сърбия): Макрон иска ключова роля в диалога Белград-Прищина"}
{"url": "http://www.focus-news.net/news/2019/05/04/2653639/kathimerini-badeshteto-na-gratsko-kitayskite-otnosheniya.html", "text": "Само няколко дни след като Гърция стана 17-ия член на китайската инициатива за Централна и Източна Европа – която сега се нарича 17+1 – премиерът Алексис Ципрас отпътува за Пекин, където присъства на Втория форум „Един пояс, един път“ за международно сътрудничество. Това беше третата му визита в китайската столица, след юли 2016 и май 2017 година, пише електронното издание на вестник  Kathimerini  в материал, представен без редакторска намеса. \r\nКитайско-гръцките отношения продължават да процъфтяват при правителството на СИРИЗА - въпреки сериозната криза през първите шест месеца от нейното управление. Инвестицията на Cosco в пристанище Пирея е главата на дракона на китайския интерес в Гърция. Завършването на приватизацията на пристанищната власт на Пирея през 2016 г. проправи пътя за по-тесни връзки. \r\nКато спазва задълженията си, произтичащи от споразумението за концесия за 2016 г., ратифицирано от гръцкия парламент, Cosco предложи да продължи развитието на пристанището. Така нареченият генерален план е амбициозен и дава приоритет на строителните работи, логистиката и управлението на хотели и търговски център. В частност, секторът на круизите се очаква впоследствие да нарасне, тъй като ще бъдат подобрени необходимите съоръжения за неговото развитие и ще бъдат създадени работни места. \r\nодобрен от гръцките власти, тъй като бюрократичните пречки забавят процеса. Това със сигурност е трън в китайско-гръцките отношения, макар че решението изглежда възможно след неотдавнашното посещение на Ципрас в Пекин. Разбира се, неотложността на въпроса е ясна. Китай скоро ще инвестира в други европейски пристанища - например в Италия - и би могъл сериозно да търси алтернативи в усилията си да свърже морските и сухопътните маршрути. \r\nНе става дума само за пристанище Пирея. Добрата инерция създава нови възможности за Гърция и Китай. Сътрудничеството между Copelouzos Group и China Energy доведе до формирането на модел на консорциум с потенциала за ноу-хау за спечелване на търгове не само в Гърция, но и в Югоизточна Европа. Все повече китайски туристи посещават Гърция всяка година, а гръцкият износ за Китай се увеличава. Китайският президент Си Дзинпин заяви, че Китай иска да внася повече от други страни. \r\nАко Гърция систематично разработва по-добра маркетингова стратегия, тя ще може допълнително да увеличи износа си, като се доближи до специфични китайски региони. Академичното сътрудничество също се засилва. През юли авторът ще организира лятно училище със студенти от университета Юнан в Атина.Могат да последват и още след създаването на мрежа за проучвания на проекта „Един пояс, един път“ миналата седмица в Пекин. \r\nЕвропейският съюз разглежда подозрително тези развития; неговите опасения са преувеличени. Китайските инвестиции в Гърция представляват едва 1% от общия им брой в ЕС. Има много държави-членки - с водеща Германия -, които тясно си сътрудничат с Китай на двустранно равнище, въпреки че публично смятат, че последната е \"заплаха\", за да задоволят исканията на Европейската комисия. \r\nВсички гръцки правителства са спазили европейската правна рамка и са организирали търгове, преди да пристъпят към приватизация. А през 2016 г. Cosco нямаше конкурент, защото Maersk се оттегли. По-важното е, че Гърция трябваше да продаде пристанищната власт на Пирея като спасително изискване, под натиска на кредиторите си. \r\nГърция и Китай са на един и същи пояс и път. Но това не означава, че Гърция е готова да постави под въпрос традиционната си външнополитическа ориентация. Напредъкът на китайско-гръцките връзки се осъществява в период, през който двустранните отношения между Атина и Вашингтон излизат на нови стратегически нива. Не е разумно да се объркват икономическите интереси с геополитическите избори. \r\nПревод и редакция:", "date": "2019.05.04", "title": "Kathimerini: Бъдещето на гръцко-китайските отношения"}
{"url": "http://www.focus-news.net/news/2019/05/04/2653629/tv-21-makedoniya-posleden-opit-za-ubezhdavane-mitskovski-prizova-makedontsite-da-glasuvat-za-silyanovska-ahmeti-za-pendarovski.html", "text": "Председателят на опозиционната ВМРО-ДПМНЕ Християн Мицковски е готов да поиска извинение за миналото, но и да предложи решение за гражданите. Лидерът на опозицията се обърна към гражданите, като ги призова да излязат и да гласуват на изборите в неделя в подкрепа на кандидата на ВМРО-ДПМНЕ Гордана Силяновска-Давкова, предава скопската телевизия  ТВ 21 . \r\nСъщевременно председателят на \"Демократичен съюз за интеграция\" (ДСИ) Али Ахмети също се обърна с призив към гражданите на югозападната ни съседка да гласуват за консенсусния кандидат, заявявайки, че партията му е осигурила от 100 до 150 хиляди избиратели, които ще подкрепят Стево Пендаровски за президентския пост. \r\nОт \"Алтернатива\" на Африм Гаши на свой ред заявиха, че на гласуването в неделя албанците ще запечатат евроатлантическото бъдеще на Северна Македония.  \r\nКандидатът за президентския пост, участвал в първия кръг, Блерим Река, написа в социалната мрежа \"Фейсбук\", че всички, които са гласували за него, имат право да решат кой да подкрепят във втория кръг. И двете опозиционни партии, движението БЕСА и \"Алианс за албанците\" призоваха гражданите да гласуват в неделя, без да уточняват кой от двамата претенденти за поста подкрепят.  Тереза Герова", "date": "2019.05.04", "title": "ТВ 21 (Македония): Последен опит за убеждаване: Мицковски призова македонците да гласуват за Силяновска, Ахмети - за Пендаровски"}
{"url": "http://www.focus-news.net/news/2019/05/04/2653637/tsenite-na-nay-nedofinansiranite-klinichni-pateki-shte-badat-uvelicheni-ot-1-yuni-obzor.html", "text": "Цените на най-недофинансираните клинични пътеки ще бъдат увеличени от 1 юни. Сред тях са пътеките за детско и майчино здраве. Решението бе взето на среща при министър-председателя Бойко Борисов, на която присъстваха министърът на здравеопазването Кирил Ананиев, ръководството на Български лекарски съюз и представители на лечебни заведения и браншови организации. Финансирането ще дойде от допълнителните 50 млн. лв., отпуснати от Министерски съвет на 10 април. Средствата бяха отпуснати целево след протестите на медици. „Разпределението в лечебните заведения, при спазването на разработената от Министерството на здравеопазването методика, ще се извършва на базата на вътрешни правила”, заяви здравният министър Кирил Ананиев. Изпълнителният директор на Александровска болница д-р Костандин Ангелов посочи, че промените в клиничните пътеки за детското и майчиното здравеопазване, както и на други недофинансирани клинични пътеки, ще доведат до възможности за увеличаване на приходите на лечебните заведения и ще допринесат за постигането на заложените нива на заплатите на специалистите по здравни грижи и на лекарите. „Така че финансирането на лечебните заведения и увеличаването на приходите да става чрез дейност, а не чрез целево финансиране на определени лечебни заведения“, заяви д-р Ангелов. Изпълнителният директор на УМБАЛСМ „Н. И. Пирогов“ проф. д-р Асен Балтов посочи, че увеличаването на клиничните пътеки за детско и майчино здраве е един от основните наболели проблеми. Той подчерта, че в университетските болници специалистите по здравни грижи получават достатъчно добри възнаграждения, но това все още не е така при областните болници. Председателят на УС на Българския лекарски съюз (БЛС) д-р Иван Маджаров заяви, че БЛС настоява, ако има икономия на средства в болничната помощ през настоящата година, те да се използват, за да се изплати пропорционално и надлимитната дейност за стари години. „Проблемите, на които сме свидетели в момента, се наслояват през годините точно заради това – недостатъчно повишаване на цените на пътеките и неразплащане на реално извършена дейност“, каза още д-р Маджаров и изрази надежда мерките, които днес са били обсъждани, да се превърнат в реална и устойчива практика. \r\nЦветилена СИМЕОНОВА", "date": "2019.05.04", "title": "Цените на най-недофинансираните клинични пътеки ще бъдат увеличени от 1 юни (ОБЗОР)"}
{"url": "http://www.focus-news.net/news/2019/05/04/2653640/gazeta-express-kosovo-kosovskite-lideri-se-nahvarliha-s-kritiki-sreshtu-es-i-edin-sreshtu-drug-sled-sreshtata-v-berlin.html", "text": "Косово няма пълно доверие на Европейския съюз в диалога със Сърбия и иска САЩ да се включат в процеса. За президента на страната Хашим Тачи, обещаваната европейска перспектива на Косово „са само думи“, зад които не стои нищо, пише електронното издание на  прищинския ежедневник Gazeta Express . \r\nПрезидентът и премиерът на най-младата балканска държава Хашим Тачи и Рамуш Харадинай присъстваха на срещата в Берлин в понеделник, като и двамата не бяха доволни от постигнатото на форума, организиран от германския канцлер Ангела Меркел и френския президент Еманюел Макрон. И Тачи и Харадинай заявиха, че в Европейския съюз няма единство и че той не предприема конкретни действия за Западнобалканския регион.  \r\nДържавният глава на Косово заяви, че Сърбия цели създаването на Общност на сръбските общини (ОСО) в Северно Косово по модела на Република Сръбска в Босна и Херцеговина. „Сърбия не позволи на Косово да приложи на практика споразумението за създаване на ОСО в Косово, както предвижда Брюкселското споразумение от 2013 и на основата на решението на Конституционния съд на Косово. Искам да подчертая, че няма да бъде създадена ОСО с изпълнителни правомощия. Ясната цел на Сърбия е да създаде ОСО с изпълнителни правомощия, подобно на модела на Република Сръбска. Няма да позволим това да се случи“, заяви Тачи след срещата. Освен това той разкритикува ЕС за това, че „европейската перспектива на Косово са просто думи“, за да бъде привлечена Прищина по-близо до Съюза. Според косовския президент, ЕС е заблудил Косово за визовата либерализация, въпреки че Прищина е изпълнила всички нужни критерии. „Ратификацията на Споразумението за демаркация с Черна гора беше последният критерий за визова либерализаци. Но, както казах по време на срещата в Берлин, днешната реалност доказва, че изискването за изпълнение на това условие от ЕС е било само измама и нищо повече, или лъжливо обещание“, заяви държавният глава, като припомни, че гражданите на Косово са единствените в региона, които са изолирани и са обект на визов режим за придвижване в шенгенската зона на Европейския съюз. Харадинай: Тачи и Рама натискаха за отмяна на митата \r\nХарадинай заяви, че по време на срещата в Берлин е бил подложен на огромен натиск да отмени 100-процентовите мита върху сръбските стоки. Той дори призна, че Тачи и албанският премиер Еди Рама са били сред тези, които са се опитвали да го убедят да вдигне търговската блокада срещу Сърбия, но те отхвърлиха тези обвинения. \r\n„В Берлин бяхме подложени на същия натиск, както и по-рано. Бях единственият, който защитаваше митата. Беше много трудно. И Тачи, и албанският премиер Рама ме натискаха да ги премахна. Всички казваха, че позицията на германския канцлер Ангела Меркел и френския президент Еманюел Макрон трябва да бъде уважена и че това е добър шанс за Косово, който не трябва да бъде изпускан“, заяви премиерът пред телевизионния канал T7.  \r\nНо независимо от натиска, Харадинай настоява, че Косово е било принудено да наложи митата, за да спре агресивната кампания на Сърбия срещу държавността му. „Обясних, че бяхме принудени да вземем това решение. Сърбия провеждаше агресивна кампания срещу нас, която застрашаваше националната ни сигурност. Това решение може да бъде отменено само в случай, че ни признаят. Ако бъде написан и приет договор за признание, ние може да отменим митата“, заявих косовският премиер. \r\nПревод и редакция:", "date": "2019.05.04", "title": "Gazeta Express (Косово): Косовските лидери се нахвърлиха с критики срещу ЕС и един срещу друг след срещата в Берлин"}
{"url": "http://www.focus-news.net/news/2019/05/04/2653635/8-dushi-svarzani-s-imperiyata-karnobat-sa-obvineni-za-zloupotrebi-s-evrofondove-obzor.html", "text": "8 души, свързани с „Империята Карнобат“, са обвинени за злоупотреби с еврофондове. Петима от тях са задържани за 72 часа, а шестият е арестуваният бизнесмен Миню Стайков. Останалите двама се издирват - жена, която се намира в Турция, и друг, който е в страна от ЕС. Повдигнатите обвинения са в резултат на проведената на 2 април акция на прокуратурата, МВР и ДАНС на територията на София, Пловдив, Сливен, Карнобат и Бургас. Разследва се отпускане на средства за периода 2015 – 2018 година. Заместник главният прокурор Иван Гешев съобщи, че става въпрос за различно досъдебно производство от досега воденото, по което един от обвиняемите е Миню Стайков. Новите обвинения са по Програмата за развитие на селските райони и по Програмата за конверсия на лозя. \"По първата програма са поискани и одобрени от ДФ „Земеделие“ за плащане 11,5 млн. лв., като в резултат от действията на прокуратурата, макар и доста трудно, тези пари не са платени до момента. По втората програма – конверсия на лозя, са поискани над 7 млн. лв., а са получени малко над 5 млн. лв. Като пак заради активната ни комуникация с ДФ „Земеделие“, не са платени 2 млн. лв.“, обясни Гешев. Той подчерта, че тепърва ще се установява дали служители на ДФ „Земеделие“ са участвали в престъпната схема. \r\nАгенция „Фокус“ припомня: Източването на еврофондове е второто обвинение срещу Миню Стайков, след като в началото на септември миналата година Специализираната прокуратура започна проверка на дружествата \"Винпром Карнобат\" ООД, \"Сис Индустрийс\" ООД и \"Топаз Мел\" ООД. Ден по-късно бяха повдигнати обвинения на осем души за участие в организирана престъпна група, ръководена от Миню Стайков и създадена с цел продажба на акцизни стоки без бандерол, извършване на данъчни престъпления и пране на пари. През декември Стайков беше оставен за постоянно в ареста. \r\nЦветилена СИМЕОНОВА", "date": "2019.05.04", "title": "8 души, свързани с „Империята Карнобат“, са обвинени за злоупотреби с еврофондове (ОБЗОР)"}
{"url": "http://www.focus-news.net/news/2019/05/04/2653638/donald-tramp-za-pregovorite-s-ruskiya-prezident-mnogo-produktivni.html", "text": "В съобщение в  социалната мрежа \"Туитър\"  държавният глава на САЩ Доналд Тръмп определи преговорите с президента на Руската федерация Владимир Путин като \"много продуктивни\".  \r\n\"Проведох дълъг и много хубав разговор с президента на Русия Владимир Путин. Както винаги съм казвал, до началото на \"лова на вещици\" (разследването на специалния прокурор Робърт Мюлер - бел.р.), отношенията с Русия и Китай са хубаво нещо, не лошо...Обсъдихме търговията, Венецуела, Украйна, Северна Корея, контрола за неразпространението на ядрените оръжия и дори изфабрикувания руски скандал. Много продуктивни преговори!\", подчерта Тръмп.  Тереза Герова", "date": "2019.05.04", "title": "Доналд Тръмп за преговорите с руския президент: Много продуктивни!"}
{"url": "http://www.focus-news.net/news/2019/05/04/2653642/mvnr-na-rusiya-sasht-izpolzvat-kyurdite-za-da-podkopayat-postizheniyata-na-astaninskiya-format.html", "text": "Вашингтон използва кюрдите в Сирия като част от плановете си за дългосрочно присъствие в страната, подкопавайки постиженията на астанинския формат. Това се казва в коментар от Министерството на външните работи на Руската федерация, предава  TACC . \r\nВъншнополитическото ведомство в Москва припомня, на 3 май в село Айн-Иса, отделни кюрдски лидери, с помощта на западни \"куратори\", са се опитали да проведат \"Конгрес на племенните съюзи, племена и националности на Сирия\". „В същото време, без широко арабско представителство, организаторите на псевдо-конгреса бяха принудени да понижат неговия статут до нивото на конференция ”, подчертава руското външно министерството. \r\n\"САЩ и техните съюзници последователно провеждат политика на решаване на сирийската криза единствено с цел да осигурят дългосрочното си присъствие в страната. За това се използват сепаратистки настроени кюрди, които са изиграли определена роля в борбата срещу \"Ислямска държава\", а към настоящия момент се домогват - с подкрепата на САЩ, до създаването на квазидържавна единица на източния бряг на Ефрат\", се казва още в текста от МВнР на Русия. \r\n\"Това събитие, очевидно насочено към разделяне на страната, грубо нарушава декларираните от ООН принципи за запазване на териториалната цялост и държавния суверенитет на Сирийската арабска република, включително тези, изложени в Резолюция 2254 на Съвета за сигурност на ООН\", заявяват от външното министерство.  \r\n\"Това води до нов кръг от напрежения и разрушава крехката структура, която позволява национален консенсус в многонационална сирийска държава. Действието очевидно е насочено към подкопаване на усилията на международната общност, на ООН и страните-гаранти на формата Астана за разрешаване на сирийската криза възможно най-скоро\". \r\nКакто отбелязва министерството, като се има предвид отхвърлянето на идеята за провеждане на \"конгрес\" с повечето лидери на арабските племена от Източен Ефрат, Вашингтон е предоставил значителни финансови средства за подкупване на делегати. Използвани са също изнудване и дори сила, твърдят от руското външно министерство.", "date": "2019.05.04", "title": "МВнР на Русия: САЩ използват кюрдите, за да подкопаят постиженията на астанинския формат"}
{"url": "http://www.focus-news.net/news/2019/05/04/2653641/igor-kolomoyski-grazhdanskata-voyna-v-ukrayna-ima-goreshta-faza-v-donbas-i-studena-faza-v-ostanalata-chast-na-stranata.html", "text": "Конфликтът в Донбас представлява гражданска война, в която украинци воюват срещу украинци, заяви в интервю пред портала Bihus.info предприемачът Игор Коломойски, предава  РИА Новости . \r\nПо неговите думи, събитията от последните години са стрували на Украйна 13 милиона население. „Минус Крим, минус Донбас, това е минус 13 милиона. Янукович, Русия и революцията, естествено (са ги предизвикали). Взаимна ненавист, вътрешен граждански конфликт, гражданска война“, заяви той. \r\n„Слава Богу, че тя не се разпространи на цялата територия (на страната). Но тя има гореща фаза в Донбас и студена фаза на територията на останалата част от страната“, счита бизнесменът. „Ненавист един към друг“ \r\nКоломойски поясни, че „студената фаза“ е ненавистта един към друг, която се проявява под вида на „горещи събития“. Той причисли към тях, конкретно, убийствата на обществени активисти и журналисти, привеждайки като пример, от едната страна, Олес Бузин, а от другата – Павел Шеремет. \r\nНа уточняващ въпрос, „Гражданска война ли е това в Донбас?“, Коломойски отвърна“ „А защо убиват журналисти, ако в страната е мирно и добре? Журналистите са като войниците. Когато в страната всичко е наред, не убиват журналисти“. \r\n„Граждански конфликт, да кажем така. Можем да кажем и гражданска война, но война е по-глобален термин“, добави бизнесменът. \r\nНа въпрос, кой с кого воюва, Коломойски отговори, че украинци воюват с украинци, а на въпрос за ролята на Русия, той заяви, че тя „подкрепя една част от украинците“. „Ако нея я нямаше, всичко това щеше да е свършило отдавна. Украинците биха се помирили помежду си“, счита той. „И двете страни са виновни“ \r\nСпоред мнението на Коломойски, войната, от една страна „бе провокирана и организирана“ от Русия. При това той добави, че „от другата страна също не всичко е благополучно“, привеждайки като пример ситуацията от 22 февруари 2014 година, когато при преминаването на властта към привържениците на Евромайдана във Върховната рада са призовали да се отменят Храковските споразумения (за пребиваването на Черноморския флот на Русия в Украйна, който загуби сила при обединението на Крим с Русия) и закона Колесниченко-Кивалов (за езиковата политика, отменен от Радата, но неутвърден от и.д. президент Александър Турчинов) и „това провокира тази ситуация“. Също така той спомена инцидентите, когато бойците от „Беркут“ „се завръщаха в базата си, а там ги обстрелваха“. Убийствата на журналисти в Украйна \r\nИзвестният украински журналист Олес Бузин бе застрелян на 16 април 2015 година в свой дом в Киев с четири куршума, един от които в главата. Разглеждаха се няколко версии за убийството, включително свързана с професионалната дейност на журналиста. Бяха предявени обвинения на Андрей Медведко и Денис Полищук. \r\nПавел Шеремет, работил в руските медии и живял и работил през последните пет години в Киев, загина на 20 юли 2016 година в украинската столица, когато бе взривен автомобилът му. Следствието счита за главна версия отмъщение за професионалната му дейност. \r\nПревод и редакция:", "date": "2019.05.04", "title": "Игор Коломойски: Гражданската война в Украйна има гореща фаза в Донбас и студена фаза в останалата част на страната"}
{"url": "http://www.focus-news.net/news/2019/05/04/2653645/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.05.04", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/05/04/2653643/", "text": "През април безработицата в САЩ е паднала до най-ниско ниво за последните 50 г., съобщава американското издание  Washington Examiner . \r\nОт Министерството на труда поясниха, че през предходния месец са наети 12 500 служители на федералното правителство, 13 900 служители на професионални и технически длъжности и 4 000 за работни места в производство.  \r\nМайкъл Гапън, икономист от британската компания Barclays Plc, прогнозира наемането на 200 000 нови служители, докато Елън Зентнер, икономист от базираната в Ню Йорк инвестиционна банка Morgan Stanley, заяви, че работодателите могат да назначат дори 233 000 работници.  \r\n\"Докато завършващите от випуск 2019 г. се подготвят да хвърлят шапки, перспективите за заетостта са едни от най-добрите през годините\", увери Марк Хамрик, старши икономически анализатор от Bankrate.com. \"Според Националното сдружение на колежите и работодателите фирмите планират да наемат почти 11%  от завършилите\", допълва анализаторът.  \r\nБезработицата от 3,6% е най-ниската от 1969 г. насам, което със сигурност укрепва позициите на държавния глава Доналд Тръмп преди президентските избори през 2020 г. Особено на фона на критиките от страна на демократите относно имиграционната му политика. Президентът определи икономическия растеж в САЩ като приоритет, а политическите анализатори заявиха, че успехът му на пазара на труда е основен актив в кандидатурата му за преизбиране. \r\n***  Европа е задължена на Турция заради подслоняването на четири милиона бежанци. Това подчерта държавният глава на страната Реджеп Тайип Ердоган, предава държавната информационна агенция  Anadolu Agency . \r\n\"Ако днес европейските страни живеят в мир, то това е благодарение на Турция и приемането в пределите на четири милиона бежанци\", заяви Ердоган от конгресния център в Истанбул, където присъства на събитие, посветено на иновациите. \r\nТурция е основен път за бежанците, които се опитват да достигнат Европа, особено след 2011 г., когато започна сирийската гражданска война. \r\nПодчертавайки, че Турция не е в състояние да намери достатъчна подкрепа в усилията си за възстановяване на сирийската сигурност, Ердоган отбеляза, че Анкара няма да позволи заплахата срещу нея, произтичаща от разкъсваната от конфликта близкоизточна република, да остане и за в бъдеще. \r\nТой подчерта, че страната му ще продължи борбата си, докато цяла Сирия не бъде предадена на истинските й притежатели - гражданите й.  \r\n\"Всички икономически и политически ходове срещу независимостта на страната ни са обречени на провал\", предупреди Ердоган. \r\n***  Военните от Южен Судан се споразумяха да отложат с шест месеца създаването на цивилно правителство, предава  AFP , като припомня, че такова трябваше да бъде формирано след броени дни.  \r\n\"Страните единодушно се съгласиха да удължат преходния период с още шест месеца, считано от 12 май 2019 г., за да се даде възможност за изпълнение на важните предстоящи задачи\", заяви Междуправителственият орган за развитие, регионален блок за Източна Африка, който свика среща между съперничещите си страни. \r\n***  Кандидатите за президентския пост в югозападната ни съседка - Стево Пендаровски и Гордана Силяновска-Давкова, подкрепени съответно от управляващия СДСМ и опозиционната ВМРО-ДПМНЕ, отправиха последни призиви към македонските граждани преди края на предизборната кампания и настъпването на деня за размисъл, предава скопската телевизия  \"Канал\" . \r\nДвамата претенденти за поста поискаха доверието на всички етнически общности и обещаха да работят честно в случай на избирането си. И двамата са уверени в победата на 5 май и постигането на необходимата избирателна активност от 40%. \r\n\"Абсолютно ясно е, че повечето граждани, както тези, които гласуваха, така и тези, които останаха у дома, са решени за европейското бъдеще на страната ни, за членство в НАТО и ЕС, за приятелство с нашите съседи, за да бъдем уважавани в света, да имаме чуждестранни инвестиции, добре платени работни места и реформи в съответствие с европейските стандарти. В името на тези общи ценности и цели ви каня да излезете масово в неделя 5 май и да отбележите номер 3. От оставането у дома ви  ще имат полза единствено ВМРО-ДПМНЕ, Силяновска, Мицкоски и Груевски. Не трябва да има нов шанс за режима\", цитира телевизията думите на Пендаровски.  \r\n\"Убеден съм, че успехът на 5 май ще отвори вратата към друг успех, към изграждането на демократична, европейска Македония. Очаквам гражданите да излязат масово в неделя, да продължат това, което започнаха в първия кръг, за да увеличат подкрепата ми. Защо? Защото кандидатът на правителството не може да направи нищо друго, освен това, което правителството направи, защото самият той твърди, че се съгласява на 102%  с лидера на СДСМ\", заяви на свой ред Силяновска. \r\n***  Вашингтон е настроен за подобряване на отношенията си с Москва и разширяване на двустранната търговия. Това обяви държавният глава на САЩ Доналд Тръмп пред журналисти след срещата си в Белия дом със словашкия премиер Петер Пелегрини, предава  TACC . \r\nКоментирайки телефонния разговор с руския президент Владимир Путин по-рано същия ден, американският лидер поясни, че по време на срещата са обсъдени въпроси за двустранните търговски и икономически отношения. \"Ние обсъждахме и търговията. Възнамеряваме да търгуваме в големи обеми с Русия. Правим това и сега, обемът е нараснал донякъде\", заяви американският държавен глава. \r\nТръмп подчерта, че не вижда нищо лошо в подобряването на отношения на САЩ с Русия и Китай. \"Да вървим към Русия и Китай, с всички тях, е нещо добро, а не лошо. Това е положително. Да се запознаем с други страни е нещо добро. Искаме да имаме добри отношения с всички държави\", увери президентът на САЩ. \r\n***  Канцлерът на Австрия Себастиан Курц призова за преразглеждане на Лисабонския договор и строги действия по отношение на страните, които позволяват на мигрантите да преминат транзит през териториите им, предава  AFP . \r\nПредседателят на Австрийската народна партия (АНП) активизира кампанията си за европейските избори и даде интервю за няколко местни вестника. \"Необходим е нов договор с по-ясни санкции за членките, които генерират дългове, наказания за държави, които допускат незаконни мигранти, без да ги регистрират, както и тежки последици за нарушения на върховенството на закона и либералната демокрация\", категоричен бе Курц. \r\nСъгласно думите му, от 2007 г. насам, когато бе подписан Лисабонския договор, \"много неща са се променили\", като посочи ситуацията в еврозоната, мигрантската криза и Брекзит.  \r\nПреразглеждането му ще изисква обаче единодушно съгласие от всички държави-членки на ЕС, припомни австрийския канцлер.  \r\nВ същото интервю Курц изрази скептицизъм по отношение на сътрудничеството между дясноцентристката Европейска народна партия (ЕНП), към която принадлежи АНП, и десните партии в Европейския парламент. \"Не искаме да предадем ЕС на крайните периферии отляво или отдясно на политическия сектор, вместо това е необходима силна политика на центъра\", подчерта Курц. \r\n***  Вашингтон използва кюрдите в Сирия като част от плановете си за дългосрочно присъствие в страната, подкопавайки постиженията на астанинския формат. Това се казва в коментар от Министерството на външните работи на Руската федерация, предава  TACC . \r\nВъншнополитическото ведомство в Москва припомня, на 3 май в село Айн-Иса, отделни кюрдски лидери, с помощта на западни \"куратори\", са се опитали да проведат \"Конгрес на племенните съюзи, племена и националности на Сирия\". „В същото време, без широко арабско представителство, организаторите на псевдо-конгреса бяха принудени да понижат неговия статут до нивото на конференция ”, подчертава руското външно министерството. \r\n\"САЩ и техните съюзници последователно провеждат политика на решаване на сирийската криза единствено с цел да осигурят дългосрочното си присъствие в страната. За това се използват сепаратистки настроени кюрди, които са изиграли определена роля в борбата срещу \"Ислямска държава\", а към настоящия момент се домогват - с подкрепата на САЩ, до създаването на квазидържавна единица на източния бряг на Ефрат\", се казва още в текста от МВнР на Русия. \r\n\"Това събитие, очевидно насочено към разделяне на страната, грубо нарушава декларираните от ООН принципи за запазване на териториалната цялост и държавния суверенитет на Сирийската арабска република, включително тези, изложени в Резолюция 2254 на Съвета за сигурност на ООН\", заявяват от външното министерство.  \r\n\"Това води до нов кръг от напрежения и разрушава крехката структура, която позволява национален консенсус в многонационална сирийска държава. Действието очевидно е насочено към подкопаване на усилията на международната общност, на ООН и страните-гаранти на формата Астана за разрешаване на сирийската криза възможно най-скоро\". \r\nКакто отбелязва министерството, като се има предвид отхвърлянето на идеята за провеждане на \"конгрес\" с повечето лидери на арабските племена от Източен Ефрат, Вашингтон е предоставил значителни финансови средства за подкупване на делегати. Използвани са също изнудване и дори сила, твърдят от руското външно министерство. \r\n***", "date": "2019.05.04", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/05/04/2653644/aktualna-patna-obstanovka.html", "text": "Информация за актуалната пътна обстановка, предоставена от  Агенция „Пътна инфраструктура“ . Метеорологична обстановка: \r\nПрез нощта ще преобладава ясно време с минимални температури между 7° и 12°. На 04.05.2019 г. облачността от запад ще се увеличи, но само на отделни места в западните райони ще превали слаб дъжд. Вятърът от юг-югозапад ще се усили до умерен, на места в източните райони и временно силен. Ще е топло с максимални температури в Източна България до 27° - 28°, а в останалата част от страната - между 20° и 25°. Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n−\tобособяване на две ленти за посоката София – Бургас и една лента за посока Бургас – София. Срок до 05.05.2019 г; \r\n−\tобособяване на две ленти за посоката Бургас – София и една лента за посока София – Бургас. Срок до 07.05.2019 г; \r\n−\tобособяване по една лента за посока София – Бургас и посока Бургас – София. Срок 07.05.2019 г. \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n−\tобособяване на две ленти за посоката  София – Бургас  и една лента за посока  Бургас – София. Срок до 05.05.2019 г; \r\n−\t- обособяване на две ленти за посоката  Бургас – София  и една лента за посока  София – Бургас. Срок до 07.05.2019 г.; \r\n−\tНа 07.05.2019 г. - обособяване по една лента за посока София - Бургас и посока Бургас – София. Срок 07.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\nЗа периода на Гергьовден се обособяват две ленти за движение в посока Бургас и една лента за движение в посока София. Срок до 10:00 часа на 05.05.2019 г. \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЗа периода на Гергьовден се обособяват една лента за движение в посока Бургас и две ленти за движение в посока София от 10:00 часа на 05.05.2019 г. до 10:00 часа на 07.05.2019 г. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението по АМ „Тракия“ в района на гр. Пазарджик в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\tдо 05.05.2019 г. - обособяване на две ленти за посоката  София – Варна и една лента за посока Варна - София; \r\n−\tОт 05.05.2019 г. до 07.05.2019 г. - обособяване на две ленти за посоката  Варна – София  и една лента за посока София - Варна; \r\n−\tНа 07.05.2019 г. - обособяване по една лента за посока София - Варна и посока Варна – София. Срок 07.05.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\n−\tдо 05.05.2019 г. - обособяване на две ленти за посоката  София – Варна  и една лента за посока  Варна - София; \r\n−\tОт 05.05.2019 г. до 07.05.2019 г. - обособяване на две ленти за посоката  Варна – София и една лента за посока София - Варна; \r\n−\tНа 07.05.2019 г. - обособяване на една лента за посока София - Варна и   две ленти посока Варна – София. Срок 07.05.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица.Срок до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:", "date": "2019.05.04", "title": "Актуална пътна обстановка"}
{"url": "http://www.focus-news.net/news/2019/05/04/2653646/predstoyashti-sabitiya-v-stranata-za-4-may-agentsiya-fokus.html", "text": "*** \r\nОт 10.30 часа в Гербова зала на „Дондуков“ 2 държавният глава Румен Радев ще удостои български военнослужещи с висше офицерско звание. \r\n*** \r\nОт 13.00 часа вицепремиерът Красимир Каракачанов и началникът на отбраната генерал Андрей Боцев ще участват във видеоконферентна връзка с командирите на контингентите ни зад граница в конферентната зала на административната сграда на Министерството на отбраната на бул. „Ген. Тотлебен” №34. \r\n*** \r\nОт 11.00 часа с италианското заглавие на режисьора Паоло Вирдзи „Лудетини” започва програмата на престижния кинофорум София Филм Фест. От 17.00 часа киномаратонът продължава с едно от най-новите български заглавия „Ирина“ – пълнометражен дебют на режисьора Надежда Косева. Последната прожекция в първия фестивален ден започва в 19.00 часа – с филма „Дивата круша“, на който България е една от държавите копродуценти. \r\n*** \r\nОт 10.30 часа от сградата на Съдебна палата ще тръгне шествие, което ще постави началото на  \r\nдвата фестивални дни на „Балкански игри“. \r\n*** \r\nОт 11.00 часа на площад „Македония“ започва „Занаят Фест“.  \r\n*** \r\nОт 11.30 часа в Регионален исторически музей – Благоевград ще се проведе „В музея по пантофи“. \r\n*** \r\nОт 10.00 часа ще започне състезание по български език за ученици от трети клас под надслов „Език свещен на моите деди“. \r\n*** \r\nОт 10.00 часа в дома на кмета на селото Крум Левчев ще се състои поклонението пред тленните му останки. \r\n*** \r\nОт 11.00 часа в Експозиционен център „Флора“ ще се проведат демонстрации на Кене“ – най-старата дантела изработвана от българката. \r\n*** \r\nОт 17.00 часа Слави Томов ще представи Патрик Модиано в рамките на инициативата кафе „С автограф“ на ул. „Вола“ 1. \r\n*** \r\nОт 10.30 часа в залата на Македонския дом ще се проведе семинар на тема „България и Македония – културно-историческо наследство“, организиран от Македонското културно-просветно дружество „Гоце Делчев“. \r\n*** \r\nОт 11.00 часа в Морската градина ще бъдат поднесени венци и цветя на паметника на Гоце Делчев.  \r\n*** \r\nОт 11.00 часа в Дворцов център на НИАР „Велики Преслав“ ще бъде открит Събор на средновековното културно наследство „Преславни дни - Велики Преслав 2019”. \r\n*** \r\nОт 9.30 часа в МДТ „Константин Кисимов“ продължава Националния фестивал „Малкият принц“.  \r\n*** \r\nОт 11.00 часа в Читалище „Искра“ Театър „Весел“ представя: „Спящата красавица“ – детски куклен спектакъл.  \r\n*** \r\nОт 21.00 часа на крепостта Царевец ще се проведе излъчване на платен спектакъл „Царевград Търнов – звук и светлина“.  \r\n*** \r\nОт 14.00 часа кметът на Община Видин Огнян Ценков ще открие X-то издание на международния фолклорен фестивал „Гергьовден“. \r\n*** \r\nОт 09.00 часа ще започне облагородяването на района на НУ „Св. Софроний Врачански“. \r\n*** \r\nОт 11.30 часа в квартал „Нова махала“ в града ще се проведе възстановка „Последните пушки на Априлското въстание в Габровския край – Битката на четата на Христо Патрев“. \r\n*** \r\nОт 09.00 часа на пл. „Съединение“ ще се проведе празник на „Първомайския разсол“. \r\n*** \r\nОт 12.00 часа на централния площад в града ще се проведе възпоменателно отбелязване на 116-ата годишнина от гибелта на Гоце Делчев. В 12.30 часа в сервизния парк на бившия полк в града ще бъде официално открит втори кръг от националния шампионат по планинско изкачване „Гоце Делчев“ 2019. \r\n*** \r\nОт 10.00 часа на площад „Поезия“ ще бъде сборнияt пункт за желаещите да се включат  в инициативата „Разходката на Джейн” - обиколка с разказ за историята на ключови обекти в града. \r\n*** \r\nОт 16.30 часа в Концертната зала на Младежкия център ще се проведе Национална конференция по гражданско образование.  \r\n*** \r\nОт 9.30 часа ще започне автентично приготвяне на златоградското чеверме и традиционни златоградски ястия. От 11.00 часа ще бъде официалното откриване на Празника на Златоградското чеверме.  \r\n*** \r\nОт 10.00 часа ще се проведе Деветият фолклорен събор „Кермен 2019“. \r\n*** \r\nОт 09.00 часа тържествено ще бъде открита църквата „Свети великомъченик Георги Победоносец”. \r\n*** \r\nОт 10.00 часа започва почистване на скулптурата на Бяла Анаста, организирано от Народно читалище \"Бяла Анаста-2016\". \r\n*** \r\nОт 10.45 часа в Градската градина в града ще бъде поставено началото на Фестивала на духовите оркестри „Камен Луков“.  \r\n*** \r\nОт 10.00 часа в Общински младежки дом ще бъде открит Национален фолклорен конкурс „Напеви от Северозапада“ – Монтана 2019. \r\n*** \r\nОт 10.50 часа  в парка „Кирил Ракаров“ в града ще се състои официалното откриване на празничната програма „Празникът на яйцето“. \r\n*** \r\nОт 8.00 часа ще бъде началото на седемнадесетото издание на Национален тракийски фолклорен събор „Гергьовден 2019 година”. А от 10.30 часа ще се проведе официалното откриване на събора. \r\n*** \r\nОт 18.30 часа на площад на кв. „Бела вода“ ще се проведе традиционен събор по повод Томина неделя.   \r\n*** \r\nВ 7.00 часа започва традиционният общоградски поход до връх Конгур.  \r\n*** \r\nОт 9.00 часа започва състезанието по планинско колоездене Петрич DHI. \r\n*** \r\nОт 10.00 часа започва Детски футболен турнир „Млади таланти“ на спортен терен „Св. Никола“.  \r\n*** \r\nOт 10.30 часа започва Парад на професиите и знанието в ПГИТ “Проф.д-р Асен Златаров“. \r\n*** \r\nОт 10.30 часа на площада в града ще бъде открит Парад на професиите и знанието. От 20.00 часа ще започне концерт под надслов „Празник на моя град“. \r\n*** \r\nОт 20.00 часа започва концерт под надслов „Празник на моя град“ с участието на ОДК Петрич, НЧ „Братя Миладинови“, ВС „Сгушена звездица“ и специален гостуващ изпълнител Владимир Ампов – Графа.  \r\n*** \r\nОт 10.00 часа в зала „Колодрума“ ще се състои поклонението пред тленните останки на българския футболист Динко Дерменджиев. От 13.30 часа в църквата „Св. Архангел Михаил“ в централния гробищен парк в града ще се състои опелото. \r\n*** \r\nОт 10.00 часа в спортна зала „Олимпиада“ ще започне първият ден от Държавния шампионат по кикбокс в стил К1. \r\n*** \r\nОт 10.30 часа пред открита сцена на НЧ „Светлина 1939” – Поморие ще се състои официалното откриване на Седемнадесетото издание на Национален тракийски фолклорен събор „Гергьовден 2019 година”. \r\n*** \r\nОт 12.30 часа в хотел „Сънсет Ризорт“ ще се проведе Държавно първенство „Купа България – 2019” – Открит национален турнир по спортни танци. От 16.30 часа ще се състоят Купа Поморие и Купа България.  \r\n*** \r\nОт 17.00 часа на Червенската крепост ще се проведе фестивалът „Средновековен лагер Червен“. \r\n*** \r\nОт 10.00 часа ще стартират свободните тренировки и квалификации в 1-ви кръг от „Български дрифт шампионат“, който ще се проведе на писта „Бършен“. \r\n*** \r\nОт 12.00 часа ще започнат тържествата по повод празника на селото. \r\n*** \r\nОт 12.00 часа ще започнат тържествата по повод празника на селото. \r\n*** \r\nОт 19.00 часа на централния площад ще започнат тържествата по повод празника на селото. ЕВРОПЕЙСКИ ИЗБОРИ 2019: \r\n*** \r\nОт 12.00 часа пред Националната библиотека „Св. Св. Кирил и Методий” коалиция „Път на младите“ ще открие своята предизборна кампания за европейските избори. \r\n*** \r\nВ 20.00 часа кандидатът за евродепутат от БСП Деница Златева ще вземе участие във фолклорния събор. \r\n*** \r\nОт 10.00 часа ез. „Света гора“ кандидатът за евродепутат от ГЕРБ Ева Майдел ще открие детския риболовен турнир „Хвани и пусни“. \r\n*** \r\nОт 11.30 часа в центъра на селото Ева Майдел ще се срещне с фолклорни формации от региона.  \r\n*** \r\nВ 10.00 часа в Общинския съвет на БСП кандидатите за евродепутати Петър Витанов и Цветелина Пенкова ще се срещнат с младежи. В 11.00 часа те ще посетят традиционния съботен пазар в града. \r\n*** \r\nВ 14.30 часа кандидатите за евродепутати Петър Витанов и Цветелина Пенкова ще присъстват на фолклорен фестивал \"Гергьовден\". \r\n*** \r\nОт 13.00 часа кандидатът за евродепутат от ГЕРБ и СДС Емил Радев ще бъде гост на Събора на средновековното културно наследство, който ще се състои в Дворцовия център на НИАР „Велики Преслав“. \r\n*** \r\nОт 12.30 часа Ева Майдел ще посети традиционния за селото Празник на агнешкия разсол.  \r\n*** \r\nОт 13.30 часа Ева Майдел ще се срещне с участниците и гостите на баскетболния турнир Spring Streetball 2019 Tournament, който ще се проведе в село Поликраище, на площадката на центъра.  \r\n*** \r\nВ 12.00 часа на паметника на Гоце Делчев лидерът на БСП Корнелия Нинова и водачът на листата на левицата за евроизборите Елена Йончева ще положат цветя в знак на почит по случай 116 години от смъртта на Гоце Делчев. В 12.30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България. В 14.00 часа в местността Попови Ливади те ще положат цветя на паметника на Гоце Делчев. В 17.30 часа Нинова и Йончева ще положат венци и цветя пред паметника на един от основателите на социалистическото движение в Петрич Антон Попов. В 18.00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич.  \r\n*** \r\nОт 10.00 часа общинските съветници от ПП ГЕРБ ще проведат акция по почистване на старата жп гара в града. \r\n*** \r\nВ 11.00 в читалището на града кандидатът за евродепутат от БСП Велизар Енчев ще се срещне с граждани. \r\n*** \r\nОт 10.00 часа кандидатът за евродепутат от ГЕРБ и СДС Марин Захариев ще бъде гост на празника на родопското чеверме в Златоград.  \r\n*** \r\nВ 10.00 часа кандидатите за евродепутати от ГЕРБ и СДС Лиляна Павлова и Камен Костов ще бъдат гости на 14-тия фолклорен събор в града. В 12.00 часа Лиляна Павлова и Камен Костов ще се включат в традиционния събор „Герлово пее и танцува“.  \r\n*** \r\nВ 11.00 часа в местността „Паметника“ кандидатът за евродепутат от БСП Крум Дончев ще вземе участие в Събора на девисилите. \r\n*** \r\nВ 14.00 часа в Клуба на БСП кандидатът за евродепутат Деница Златева \r\nще се срещне с обществеността.  \r\n*** \r\nВ 15.30 часа в центъра на селото кандидатът за евродепутат от БСП Деница Златева ще вземе участие във фолклорен събор. В 17.00 часа в  зала „Графити“ на х-л „Национал Палас“ тя ще се срещне с граждани.   \r\n*** \r\nОт 17.00 часа кандидатът за евродепутат от ГЕРБ и СДС Емил Радев ще присъства на футболен мач.  \r\n*** \r\nОт 19.00 часа в НЧ „Пробуда – 1929 г.” кандидатът за евродепутат от ГЕРБ и СДС Емил Радев ще се срещне с жители от общината, членове и симпатизанти на ГЕРБ.  \r\n*** \r\nВ 11.00 часа кандидатът за евродепутат от БСП д-р Десислав Тасков ще се срещне с граждани в Клуб на пенсионера. \r\n*** \r\nОт 14.30 часа в централното кафене на площад „Съединение“ кандидатът за евродепутат Ева Майдел ще се срещне със симпатизанти и местни жители, с които ще обсъдят приоритетите в работата на българските евродепутати от ГЕРБ за следващите пет години, а малко по-късно ще посети и местния зоопарк на бул „Трети март“ 75. От 15.30 часа Ева Майдел ще посети местно предприятие на ул. „Чипровци“ 2, което е изградено с европейски средства и развива успешно своята дейност, благодарение на европейската солидарност.  \r\n*** \r\nВ 10.30 кандидатът за евродепутат от БСП Иво Христов ще вземе участие в Националния тракийски събор „Гергьовден“.  \r\n*** \r\nВ 10.00 часа в центъра на селото кандидатът за евродепутат от БСП Деница Златева ще вземе участие в регионалния събор.  \r\n*** \r\nВ 16.00 часа кандидатите за евродепутати от ГЕРБ и СДС Лиляна Павлова и Камен Костов ще посетят фолклорния събор \"Еленово\", който се провежда в близка местност край село Еленово.  \r\n*** \r\nОт 10.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще посетят русенския автомобилен производител Sin Cars, намиращ се на бул. „Трети Март“ № 56. \r\n*** \r\nОт 11.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще открият проекта за Wi Fi безплатен интернет в града на площад „Свобода“. \r\n*** \r\nОт 12.30 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще присъстват на откриването на осмия международен турнир по вдигане на тежести „Купа Русе“ 2019. Събитието ще се състои в спортната зала на Русенския университет „Ангел Кънчев“. \r\n*** \r\nОт 15.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще се включат в честванията по повод празника на Бяла. Събитието започва в салона на Народно читалище „Трудолюбие 1884“ – град Бяла. \r\n*** \r\nОт 17.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща с жители на град Бяла на площад „Екзарх Йосиф I“. \r\n*** \r\nОт 20.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще бъдат на концерта на „Диана експрес“, с който завършва първият ден от празненствата по повод празника на града. \r\n*** \r\nОт 13.30 часа кандидатът за евродепутат Андрей Новаков от ГЕРБ ще се срещне сжители в село Долна Студена. \r\n*** \r\nВ 13.30 часа на площад \"Свобода\" кандидатът за евродепутат от БСП Крум Дончев ще вземе участие в благотворително мероприятие. В 14.30 часа на статуята  на Богородица в града Крум Дончев ще се срещне с граждани. В 15.30 часа в Кафе \"Вю\" той ще проведе дискусия с младежи.", "date": "2019.05.04", "title": "Предстоящи събития в страната за 4 май (Агенция „Фокус“)"}
{"url": "http://www.focus-news.net/news/2019/05/04/2653647/predstoyashti-mezhdunarodni-sabitiya-za-4-may-agentsiya-fokus.html", "text": "\"Жълтите жилетки\" излизат отново на протест. \r\n***  Ден за размисъл преди втория тур на президентските избори в Северна Македония. \r\n***  Погребална церемония за жертвите на геноцида в Руанда. \r\n***  Люксембург се прощава с Великия херцог Жан. \r\n***  Церемония по коронясването на новия крал на Тайланд. \r\n***", "date": "2019.05.04", "title": "Предстоящи международни събития за 4 май (Агенция \"Фокус\")"}
{"url": "http://www.focus-news.net/news/2019/05/04/2653648/nimh-ot-zapad-oblachnostta-shte-se-uvelichava-i-sled-obyad-na-otdelni-mesta-v-zapadna-balgariya-i-rilo-rodopskata-oblast-shte-prevali-slab-dazhd.html", "text": "Днес от запад облачността ще се увеличава и след обяд на отделни места в  Западна България и Рило-Родопската област ще превали слаб дъжд. Атмосферното налягане е по-ниско от средното за май - ще продължи да се понижава. Вятърът от юг-югозапад ще се усили до умерен, на места в източните райони и временно силен. Топло, с максимални температури между 20° и 25°, на места в Източна България до 27°-28°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Красимир Стоев.  \r\nНад Черноморието ще бъде предимно слънчево. Ще духа до умерен юг-югоизточен вятър. Максимални температури на въздуха ще са между 18° и 23°. Температурата на морската вода е 14°-15°. Вълнението на морето ще бъде около 2 бала, след обяд ще се усили. Над планините облачността ще се увеличава и след обяд на отделни места в западните райони и Рило-Родопската област ще превали. Ще духа умерен до силен юг-югозападен вятър. Максималната температура на височина 1200 метра ще бъде около 13°, на 2000 метра – около 7°.", "date": "2019.05.04", "title": "НИМХ: Oт запад облачността ще се увеличава и след обяд на отделни места в Западна България и Рило-Родопската област ще превали слаб дъжд"}
{"url": "http://www.focus-news.net/news/2019/05/04/2653651/ochakva-se-vetko-arabadzhiev-da-bade-ekstradiran-v-balgariya.html", "text": "Очаква се днес бизнесменът Ветко Арабаджиев да бъде екстрадиран от Испания в България. Това става след решение на втори съд в Испания, който е уважил искането на Специализираната прокуратура за връщане на Арабаджиев. Той и съпругата му Маринела Арабаджиева получиха задочно обвинение за ръководене на организирана престъпна група за данъчни престъпления и пране на пари. Засега няма разрешение от испанските власти за екстрадицията на Маринела Арабаджиева, тъй като производството за нея все още не е приключило. \r\nСемейство Арабаджиеви бяха обявени за издирване с европейска заповед за арест през август 2018 г. Те бяха открити от испанските власти на 7 март 2019 г. в жилище в Кабрера де Мар в близост до Барселона, собственост на Георги Семерджиев. \r\nПри специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП. Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на сина на семейство Арабаджиеви – Вълчо, който излезе от ареста срещу гаранция от половин милион лева.", "date": "2019.05.04", "title": "Очаква се Ветко Арабаджиев да бъде екстрадиран в България"}
{"url": "http://www.focus-news.net/news/2019/05/04/2653649/darzhavniyat-glava-rumen-radev-shte-udostoi-balgarski-voennosluzheshti-s-visshe-ofitsersko-zvanie.html", "text": "В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание. Това съобщиха от  прессекретариата на държавния глава  . На церемония от 10.30 часа в Гербова зала на „Дондуков“ 2 държавният глава ще удостои бригаден генерал Венцислав Мутафчийски с висше офицерско звание „генерал-майор“. Президентът освобождава контраадмирал Митко Петев от  длъжността командир на Военноморските сили и го назначава на длъжността военен представител на началника на отбраната във Военния комитет на НАТО и във Военния комитет на Европейския съюз. Държавният глава ще го удостои с висше офицерско звание „вицеадмирал“. Румен Радев назначава полковник Деян Дешков на длъжността командир на 61-а механизирана бригада, като го удостоява с висше офицерско звание „бригаден генерал“.", "date": "2019.05.04", "title": "Държавният глава Румен Радев ще удостои български военнослужещи с висше офицерско звание"}
{"url": "http://www.focus-news.net/news/2019/05/04/2653650/vitsepremierat-krasimir-karakachanov-i-nachalnikat-na-otbranata-general-andrey-botsev-shte-uchastvat-vav-videokonferentna-vrazka-s-komandirite-na-kontingentite-ni-zad-granitsa.html", "text": "По традиция в навечерието на Деня на Храбростта и празник на Българската армия министърът на отбраната Красимир Каракачанов и началникът на отбраната генерал Андрей Боцев ще участват във видеоконферентна връзка с националните командири на българските военни контингенти, участващи в операции и мисии в  Афганистан, Ирак, Босна и Херцеговина, Косово и Мали. Те ще поздравят по повод празника българските военнослужещи, които изпълняват задачи в операции и мисии на НАТО и ЕС. Това съобщиха от пресцентъра на  Министерството на отбраната . Участие ще вземе и командващият на Съвместното командване на силите генерал-лейтенант Любчо Тодоров.  \r\nВидеоконферентната връзка с националните командири на военни контингенти ще се проведе от 13.00 часа в конферентната зала на административната сграда на Министерството на отбраната на бул. „Ген. Тотлебен” №34.", "date": "2019.05.04", "title": "Вицепремиерът Красимир Каракачанов и началникът на отбраната генерал Андрей Боцев ще участват във видеоконферентна връзка с командирите на контингентите ни зад граница"}
{"url": "http://www.focus-news.net/news/2019/05/04/2653636/sluzhbite-s-merki-za-sigurnost-za-poseshtenieto-na-papa-frantsisk-v-balgariya-obzor.html", "text": "Службите обявиха мерките за сигурност, които ще вземат за посещението на папа Франциск в България. За събитието е създаден временен оперативен щаб, в който се включват редица структури, които имат пряко отношение по осигуряване на сигурността и обществения ред за периода 5-7 май. Въведените мерки в никакъв случай няма да възпрепятстват възможността на гражданите, пожелали да присъстват на организираните събития с папа Франциск. Целта е повече сигурност, както за хората и за гостите на тази изключителна проява, така и за останалите жители на столицата. Необходимите условия ще бъдат създадени и за хората с увреждания.  \r\nЗаместник-директорът на ГД „Национална полиция“ старши комисар Тодор Гребенаров уточни, че организацията по посещението е започнала в началото на 2019 г. „Проведени са редица мероприятия, като са обсъдени с колегите от Италия- редът, програмата, задачите и местата, където ще бъдат проведени тези срещи. Във връзка с по-добрата стиковка и взаимодействие преди около месец направихме по покана на Ватикана, с част от оперативния щаб, посещение на място там“, допълни той. Ст. комисар Гребенаров поясни, че желаещите да присъстват на събитията ще преминават през КПП-ата. Той призова те да не носят обемисти багажи и бутилки с вода повече от половин литър. Стана ясно, че в близост до пунктовете центрове на БЧК ще осигуряват минерална вода, ще има и медицински екипи. Заместник-директорът на СДВР ст. комисар Антон Златанов призова медиите да не създават излишно напрежение и мисъл в гражданите, че ще бъде трудно и тежко да присъстват на тези мероприятия. По думите му така е създадена организацията, че всеки, който желае да присъства на събитията да се чувства добре дошъл. „Естествено, ще има доста сериозни мерки за сигурност“, подчерта той. Ст. комисар Златанов допълни, че по всички маршрути на движение на кортежа на папа Франциск ще бъдат взети мерки за сигурност и поетапно ще бъде спирано движението. „За личната охрана и специализирания транспорт на папа Франциск ще се грижи НСО“, съобщи заместник-началникът на НСО полк. Росен Тодоров. Той призова хората да отделят повече време и да дойдат по-рано на мероприятията с папата, за да не се получават струпвания на КПП-ата. „Това, че ще се струпат много хора, не значи, че ние ще намалим нашата бдителност“, допълни той и поясни, че за времето за провеждането на мероприятията е забранено използването на дронове. Изпълнителният директор на ЦГМ Христиан Петров посочи, че ще бъдат въведени промени в нощния транспорт във връзка с посещението на папа Франциск. „Искам да кажа някои промени, които касаят нощния транспорт- спирката на пл. „Княз Александър I Батенберг“ е затворена. Изместена е на ъгъла на ул. „Сердика“ и бул. „Дондуков“. Спирките на ул. „Париж“ и „6-ти септември“, също не работят. Когато нощните автобуси тръгнат по улиците, те ще спират на всички спирки, които съществуват на градския транспорт. Тези промени важат от днес до 6-ти включително“, допълни Петров. Той призова хората да използват градския транспорт за събитията с папата, тъй като така ще бъде много по-удобно за тях. Директорът на дирекция „Сигурност“ на Столична Община Кристина Лазарова заяви, че всички места в столицата, където ще се проведат събитията от посещението на папа Франциск, са подготвени, за да бъдат максимално безопасни, красиви и приветливи. „От страна на Столична община е създадена необходимата организация като град домакин, така че посещението на папа Франциск да бъде на най-високо ниво“, каза Лазарова. Тя отчете, че същевременно целта е посещението на папа Франциск да възпрепятства по най-малък начин нормалния живот в столицата. „Създали сме и необходимата организация по отношение на движението и паркирането в районите на провеждане на публичните събития. Вече е затворен бул. „Цар Oсвободител“ за движение на автомобили, както и всички паркинги в района там са затворени за престой и паркиране“, заяви тя и допълни, че затворена за движение е и част от ул. „Оборище“. Директорът на ОДМВР- Пловдив ст. комисар Атанас Илков акцентира върху временните ограничения на движението по автомагистрала „Тракия“, като увери, че пътни полицаи ще регулират подходите към Раковски и че срокът на тези ограничения ще е максимално кратък и след отпадане на необходимостта движението по автомагистрала ще бъде веднага възстановявано. „Няма да допускаме хора в явно нетрезво състояние на мероприятията с папата в Раковски“, добави той. „Няма да се допускат и използването на пиротехнически средства по време на двете събития“, каза ст. комисар Илков и уточни, че няма да бъдат допускани и хора с оръжие. \r\nДеница КИТАНОВА", "date": "2019.05.04", "title": "Службите с мерки за сигурност за посещението на папа Франциск в България (ОБЗОР)"}
{"url": "http://www.focus-news.net/news/2019/05/04/2653654/evropeyski-izbori-2019-mariya-gabriel-i-andrey-novakov-shte-posetyat-rusenska-oblast.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще посетят Русенска област. Те ще бъдат придружени от Пламен Нунев – областен координатор на ГЕРБ – Русе и народен представител. Това съобщиха от пресцентъра на  ПП ГЕРБ . \r\nВ 10.00 часа започва посещението на кандидадите за евродепутати от листата на ГЕРБ и СДС в русенския автомобилен производител Sin Cars, намиращ се на бул. „Трети Март“ № 56. \r\nОт 11.00 часа кандидатите за евродепутати ще открият проекта за Wi Fi безплатен интернет в града на площад „Свобода“. \r\nОт 12.30 часа Mария Габриел и Новаков ще присъстват на откриването на осмия международен турнир по вдигане на тежести „Купа Русе“ 2019. Събитието ще се състои в спортната зала на Русенския университет „Ангел Кънчев“. \r\nВ 13.30 часа кандидадитът за евродепутат Андрей Новаков ще отиде за среща с местни жители в село Долна Студена /Община Ценово/. \r\nВ 15.00 часа Мария Габриел и Андрей Новаков ще се включат в честванията по повод празника на Бяла. Събитието започва в салона на Народно читалище „Трудолюбие 1884“ – град Бяла. \r\nОт 17.00 часа ще се проведе среща с жители на град Бяла на площад „Екзарх Йосиф I“. \r\nВ 20.00 часа кандидатите за евродепутати ще бъдат на концерта на „Диана експрес“, с който завършва първият ден от празненствата по повод празника на града.", "date": "2019.05.04", "title": "Европейски избори 2019: Мария Габриел и Андрей Новаков ще посетят Русенска област"}
{"url": "http://www.focus-news.net/news/2019/05/04/2653652/navarshvat-se-116-godini-ot-smartta-na-gotse-delchev.html", "text": "Навършват се 116 години от смъртта на Гоце Делчев. На тази дата през 1903 г. край село Баница, Серско, той е убит след целодневно сражение с турска потеря. Водачът на Вътрешната македоно-одринска революционна организация е на път за конгреса на Серския революционен окръг, но четата му е предадена и обкръжена от многобройна турска войска. Потерята, командвана от майор Тефиков, който е съвипускник на Гоце Делчев, още през нощта на 3 срещу 4 май блокира село Баница. Вместо да изчака нощта, Гоце Делчев решава да изведе четниците от селото, за да спаси мирното население от турските репресии. \r\nГоце Делчев е роден в Кукуш. След като завършва прогимназия в родния си град, продължава образованието си в Солунската българска мъжка гимназия „Св. св. Кирил и Методий“. През 1891 г. постъпва във Военното училище в София, но заради участието му в социалистически кръжок е изключен от него и през 1894 г. става учител в Щип. По същото време в този град учителствал и Даме Груев, основател и фактически ръководител на ВМОРО. Двамата установяват тесни приятелски отношения, в резултат на което Делчев влиза в редовете на вътрешната революционна организация. Гоце Делчев стига до идеята, че освобождението на Македония и Одринско е възможно само чрез общо въоръжено въстание. За подготовката му, по примера на Васил Левски, е необходима гъста мрежа от революционни комитети във всички краища на двете области. Заедно с други ръководни дейци на организацията той започва изграждането ѝ. Още в началото на тази си дейност проявява блестящи качества на талантлив организатор и се налага като лидер на организацията. През 1895 г. е назначен за учител в Банско. Скоро след това се отказва от преподаването и изцяло се посвещава на революционна дейност. През 1896 г. Делчев участва в работата на Солунския конгрес на ВМОРО и заедно с Гьорче Петров изработва програмата и устава на организацията, които предвиждат изграждането й на демократични основи. След конгреса Гоце Делчев е избран за задграничен представител, подвижен член на ЦК на ВМОРО и организатор на революционното движение. Той полага огромни усилия за изграждане на революционните комитети, както и за тяхното снабдяване с оръжие. По негова инициатива през 1899 г. се пристъпва към изграждането на четнически институт на организацията, който изиграва изключително важна роля за по-нататъшното й масовизиране и революционизиране. Като главен ревизор на четите Гоце Делчев предприема няколко обиколки из Македония и Одринско. През 1902 г. заедно с Г. Петров е натоварен да преработи програмата и устава на организацията. Тя вече си поставяла за цел привличането и сплотяването „на всички недоволни елементи в Македония и Одринско, без разлика на народност“ и за извоюване на пълна политическа автономия. Това води до промяна в името на организацията – от Български македоно-одрински революционни комитети в Тайна македоно-одринска революционна организация. Въпреки постигнатите сериозни успехи в организационното изграждане и укрепване Гоце Делчев все смята, че моментът за въоръжено въстание не е настъпил. Затова енергично се противопоставя на взетото в негово отсъствие решение от Солунския конгрес, състоял се в началото на 1903 г., за вдигане на въстание през пролетта в Македония и Одринско. Той се аргументира с това, че вътрешната революционна организация не е готова за подобна акция, а и международната обстановка в този момент не благоприятства такова съдбовно начинание. Гоце Делчев и Даме Груев, безсилни да отменят взетото вече решение, успяват да отложат обявяването му за през лятото. Освен това то повсеместно се решава да бъде стратегично, т. е. да се обяви главно в планинските и полупланинските райони и в него да вземат повече участие сформираните за тази цел въоръжени чети. Тази тактика е продиктувана от желанието да не се позволи концентрирането на големи турски сили във въстаналите райони, както и да се избави от репресии беззащитното население от полските краища.", "date": "2019.05.04", "title": "Навършват се 116 години от смъртта на Гоце Делчев"}
{"url": "http://www.focus-news.net/news/2019/05/04/2653658/v-burgas-shte-se-sastoi-sastezanieto-ezik-sveshten-na-moite-dedi.html", "text": "В Бургас ще се състои състезанието по български език за ученици от трети клас под надслов „Език свещен на моите деди“. Това съобщиха от пресцентъра на  Община Бургас . Състезанието ще се проведе чрез тест с продължителност за решаването му 60 минути. Началото му е в 10.00 часа. Записаните ученици следва да се явят в посочените училища-гнезда не по късно от 9.30 часа. Учениците, записани за участие в състезанието, трябва да носят със себе си син химикал и задължително входящия номер на заявлението. На входа на съответните училища-гнезда ще има организатори, които ще насочват и настаняват учениците на определените за тях места в класните стаи. \r\nТестът се състои от езикови задачи по учебния предмет „Български език и литература“ от учебното съдържание за III клас и е съобразен с учебната програма на Министерството на образованието и науката за III клас по български език и литература. Оценяването на тестовете  ще се извършва на база точкуване на верните отговори, а класирането ще  се извършва на база получен брой точки по низходящ ред. Класирането ще бъде публикувано не по-късно от 15 май 2019 г. на интернет страницата на Община Бургас ( ) и Центъра за подкрепа на личностното развитие ( ). При класиране на участниците в състезанието ще бъдат публикувани само входящият номер, под който участва ученикът, и неговият резултат. Класираните участници на призови места ще бъдат отличени с награден фонд от страна на Община Бургас. Наградите включват: участие в летен лагер в близка местност по български език за учениците, класирани на І място; еднодневни екскурзии за учениците, класирани на II място; предметни награди за учениците, класирани на III място. Всички участници в състезанието ще получат грамоти за участие. Състезанието и награждаването на участниците и победителите в него се организира като част от празничните мероприятия по случай 24 май-Ден на славянската писменост и на българската просвета и култура.", "date": "2019.05.04", "title": "В Бургас ще се състои състезанието „Език свещен на моите деди“"}
{"url": "http://www.focus-news.net/news/2019/05/04/2653653/smolyan-praznik-na-chevermeto-i-gaydarsko-nadsvirvane-shte-se-provedat-v-zlatograd.html", "text": "Празник на Златоградското чеверме и гайдарско надсвирване ще се проведат в Златоград. Това съобщиха от  Община Златоград . Oт 09.30 часа ще започне автентично приготвяне на златоградското чеверме и традиционни златоградски ястия, а тържественото откриване на Празника на златоградското чеверме със 111 каба гайди ще бъде от 11.00 часа. След това до края на деня са предвидени поредица от концерти на известни изпълнителни и оркестри като Николина Чакардъкова, Николай Славеев, оркестър „Пловдив”, самодейни състави от Златоград, Росица Пейчева, Ансамбъл „Загоре”, както и музикално-танцов спектакъл с популярни гръцки песни и танци \r\nНа 5 май от 11.00 часа започва Гайдарско надсвирване, а от 13.00 часа е „Надиграй ме в Златоград”, с участието на любителски танцови състави. Празниците продължават от 14.00 до 20.00 часа с народно веселие с оркестър „Орион”. \r\nНа 6 май, Гергьовден, от 09.00 часа ще бъде отслужена Божествена света литургия в храм „Св. Георги Победоносец”. От 10.00 часа жителите и гостите на града ще могат да видят Гергьовден в Златоград – Силата на традициите и мистиката на ритуала. От 10.30 часа ще започне Празничен хоровод с Оркестър „Орфей” и гост солист Искра Макакова. \r\nОрганизаторите на празника призовават жителите и гостите на града да облекат народни носии в празничните дни.", "date": "2019.05.04", "title": "Смолян: Празник на чевермето и гайдарско надсвирване ще се проведат в Златоград"}
{"url": "http://www.focus-news.net/news/2019/05/04/2653656/evropeyski-izbori-2019-kandidatat-za-evrodeputat-ot-gerb-lilyana-pavlova-shte-poseti-oblast-sliven.html", "text": "Кандидатът за евродепутат от ГЕРБ и министър на първото Българско председателство на Съвета на Европейския съюз през 2018 г. Лиляна Павлова ще посети област Сливен. Тя ще бъде придружена от народния представител от ГЕРБ и областен ръководител на партията Десислава Танева, съобщиха от пресцентъра на  ПП ГЕРБ . \r\nВ 10.00 часа Лиляна Павлова и кандидатът за евродепутат Камен Костов ще посетят град Кермен. Те ще бъдат гости на 14-тия фолклорен събор в града. Празникът се организира веднъж на две години от община Сливен, кметството в Кермен и местното читалище „Пробуда – 1906“. Събитието ще се проведе пред сградата на читалището (ул. „Цар Освободител” №1). По време на събора, двамата ще се срещнат с кмета на община Сливен Стефан Радев и кметове на населени места. \r\nВ 12.00 часа Лиляна Павлова и Камен Костов ще се включат в традиционния събор „Герлово пее и танцува“. Организатори са Община Котел и Кметство с. Ябланово. \r\nВ 16.00 часа кандидатите за евродепутати Лиляна Павлова и Камен Костов, по покана на народния представител от ГЕРБ Галя Захариева и кмета на община Нова Загора Николай Грозев, ще посетят фолклорния събор \"Еленово\", който се провежда в близка местност край село Еленово. Ще има възстановка на тракийска сватба, представена от Клуб „Традиция“ – Нова Загора и Концерт на ансамбъл за български народни песни и танци „Родолюбие“, гр. Тараклия, Република Молдова.", "date": "2019.05.04", "title": "Европейски избори 2019: Кандидатът за евродепутат от ГЕРБ Лиляна Павлова ще посети област Сливен"}
{"url": "http://www.focus-news.net/news/2019/05/04/2653657/denyat-4-may-v-balgarskata-istoriya.html", "text": "Цариградските българи подават молби до посланиците на великите сили в Цариград за съдействие пред Високата порта българската православна църква да се отдели от Патриаршията. Денят е 4 май 1861 г. През 1872 г. в Букурещ завършва Първото общо събрание на БРЦК. Отчитайки условията в българските земи и международната обстановка на Балканите, събранието взема решение за преминаване към незабавни революционни действия. Васил Левски е определен за главен апостол в Северна България, Тракия и Македония и с получено за целта пълномощно се завръща в българските земи и продължава изграждането на вътрешната организация. На 4 май са родени: Георги Аспарухов- Гунди - български футболист, централен нападател, Филип Трифонов - драматичен и филмов актьор. На тази дата умират: Гоце Делчев, Стоян Попандреев Робов - възрожденец, борец срещу фанариотското духовно робство. \r\n1999 г. \r\nБългарският парламент гласува искането на НАТО да бъде предоставена част от въздушното пространство на България за въздушни акции на НАТО срещу Югославия. Това предложение е подкрепено от 153-ма депутати, а против са 81 от Демократичната левица, Евролевицата, Зелената партия и независими. Гласуването е съпроводено с митинги в подкрепа на това решение, организирани от правителството и от профсъюз \"Промяна\", и против, организирани от БСП и антивоенно настроени интелектуалци. \r\n1999 г. \r\nПрезидентът на Република България присъжда Орден „Стара планина“ първа степен на Руслан Райчев. \r\n1998 г. \r\nЗавършва XLIII-тия конгрес на БСП. Приети са политически проект \"Работа, растеж, развитие - алтернативата за България\", политическа резолюция за дневния ред на България и задачите на БСП, резолюция на БСП за обединяването на левите и левоцентристките сили и за създаването на нова левица в България. Георги Първанов е преизбран за председател на Висшия съвет на БСП. \r\n1937 г. \r\nПубликувана е Наредба-закон за неучастие на български поданици в испанската гражданска война. \r\n1934 г. \r\nДвадесет и третото Обикновено народно събрание гласува вот на недоверие на министър Стоян Костурков и на 14 май премиерът подава оставка. \r\nСтоян Костурков е роден в Панагюрище. Завършва Петропавловското духовно училище в Лясковския манастир и една година следва право в Женева. Завръща се в България и работи като учител в Панагюрище, Пазарджик, Хасково, Враца, Варна и София. Той е един от създателите на Радикалдемократическата партия. От 1906 г. е неин секретар до разтурянето и през 1934 г. Костурков участва в издаването на нейния печатен орган в. \"Радикал\" и в редактирането на сп. \"Обществено развитие\" и сп. \"Демократически преглед\". Избиран на няколко пъти за министър. В правителството на Ал. Малинов от 21 юни до 28 ноември 1918 г. и в това на Т. Теодоров от 28 ноември 1918 г. до 6 октомври 1919 г. е министър на просветата. След държавния преврат на 9 юни 1923 г. той застава начело на онова крило на Радикалната партия, което не се съгласява с включването и в Демократическия сговор и по-късно участва в образуването на Народния блок. По време на управлението на блока през 1931–1934 г. е назначен за министър на железниците. В годините на Втората световна война 1939–1945 г. Костурков се обявява в защита на евреите и на Търновската конституция. През 1945 г. ръководената от него Радикална партия се включва към ОФ, а той е избран за министър на просветата. Издава кн игата \"Върху психологията на българина\". \r\n1925 г. \r\nПубликуван е Закон за администрацията и полицията. С него се създава Дирекция на полицията с три отдела: Криминален, Държавна сигурност и Административна полиция. Разширяват се правата на окръжните управители и на околийските началници за сметка на изборните общински и окръжни съвети. \r\n1910 г. \r\nВ София е проведена учредителна конференция на Българската народна македоно-одринска революционна организация (БНМОРО). Приети са устав и организационен правилник и е избран Временен главен комитет в състав: Христо Чернопеев и Атанас Бозуков. \r\n1873 г. \r\nАтанас Узунов е заловен при опит да убие осъдения на смърт за предателство хасковски чорбаджия хаджи Ставри Примо. По-късно са арестувани и други членове на Хасковския революционен комитет. Руският вицеконсул в Пловдив - Н. Геров, прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени). Атанас Узунов е роден в Одрин, в семейството на преселници от Копривщица по време на кърджалийските размирици. Учи в гръцко училище в Одрин и в Николаевската гимназия в Русия. Учителства в българското училище в Букурещ, където се запознава с Любен Каравелов, Христо Ботев и други революционни дейци. След това посещава Пловдив, Казанлък, Котел, Шумен, Русе, Варна и Търново - \"пътешествия и изследване духа на българския народ\", според неговите думи. Установява се в Калофер, където става учител. Заподозрян от турските власти в революционна дейност, той се премества в Сливен, където става главен учител. Там през есента на 1872 г. се среща с Васил Левски и става негов помощник и организатор на комитети в няколко революционни окръга, за което му е дадено и пълномощно. Известието за залавянето на Васил Левски, донесено от куриер от Троян на 4 януари 1873 г., го заварва в Стара Загора. На събрание на съзаклятниците от Старозагорския комитет Атанас Узунов е определен за негов заместник. Само след два дни, с чужд паспорт, той се отправя за Търново. В Габрово е задържан, но местни българи гарантират за него като търговец и, съпроводен от 4 заптиета, тръгва за Търново. В района на Дряново успява да избяга. В Търново узнава, че Левски ще бъде съден в София и оттам ще бъде изпратен в Цариград. Тогава преоблечен като калугер, се връща в Тракия. На 20 януари Старозагорският революционен комитет решава да се устрои засада между Търново Сеймен (дн. Симеоновград) и гара Раковски (дн. в Димитровград). За целта Атанас Узунов организира чета от 25 души. След известието за обесването на Левски старозагорските революционни дейци решават да възстановят Централния комитет. На делегатско събрание (включително и от Търновския революционен комитет) избират Узунов за ръководител на т. нар. Тракийско съзаклятие. След това той заминава за Букурещ, за да получи пълномощия от БРЦК. Там е утвърден за главен апостол и заместник на Васил Левски. През април 1873 г. прави първата си обиколка в Тракия, \"за да наредим - според думите му - работите, които пропаднаха\". На 27 април свиква събрание на членовете на революционния комитет в Хасково, където се решава въпросът за ликвидирането на хаджи Ставри Примо като предател. \r\nСлед вестта за избухването на Априлското въстание 1876 г., заедно с В. Йонков-Гложенеца, успяват да избягат да се доберат до Одеса. Записва се студент по математика в Московския университет. По време на Руско-турската освободителна война 1877-1878 г. Узунов е преводач и следва руските войски до Одрин. След Освобождението е окръжен управител на Кърк Клисе (Лозенград). Участва в Учредителното събрание 1879 г. в Търново. След това е учител в Първа софийска мъжка гимназия и училищен инспектор в Ловеч. Начело на чета от 46 доброволци участва в Сръбско-българската война 1885 г. След детронирането на княз Александър I Батенберг Атанас Узунов емигрира в Русия. През 1904 г. е училищен инспектор в Цариградското българско училище. Умира в София. \r\n1872 г. \r\nВ Букурещ завършва Първото общо събрание на БРЦК. Участват 25 души, като някои от участниците разполагат с повече от един мандат, тъй като не всички комитети успяват да изпратят своите представители в Букурещ и предоставят мандатите си на други сигурни участници в събранието. Така Васил Левски разполага с 3 мандата, а Тодор Пеев, председател на Етрополския комитет – с 11 мандата. На Общото събрание се обсъждат и приемат нова програма и устав. Проектоуставът, озаглавен \"Нареда на работниците за освобождението на българския народ\", е изработен от В. Левски и утвърждава изградената от него вътрешна революционна организация. Отчитайки условията в българските земи и международната обстановка на Балканите, Общото събрание на БРЦК взема решение за преминаване към незабавни революционни действия. Васил Левски е определен за главен апостол в Северна България, Тракия и Македония и с получено за целта пълномощно се завръща в българските земи и продължава изграждането на вътрешната организация. Ударът, нанесен на вътрешната революционна организация, в резултат на действия на Димитър Общи, се отразява тежко и върху самия БРЦК. \r\nИдеята за изграждане на единен ръководен център възниква след разпускането на Втората българска легия в Белград през 1868 г. и разгрома на четата на Хаджи Димитър и Стефан Караджа през юли същата година . Част от дейците на бившия Таен централен български комитет заедно с привържениците на революционните идеи на Г. С. Раковски полагат основите на групата Млада България. С подкрепата на тази групировка през 1868-1869 г. Васил Левски предприема първите две обиколки в българските земи и изграждането на революционни комитети в тях. През октомври 1869 г. е изграден и самият БРЦК в Букурещ. Поради активното участие на Любен Каравелов в създаването му той е натоварен и с изготвянето на неговата първа програма. Този документ е публикуван най-напред в руското емигрантско сп. \"Народное дело\" през август 1870 г., а след това и на страниците на в. \"Свобода\" през октомври същата година . В най-разгърнат вид тя е изложена в брошурата \"Български глас\", издадена също през 1870 г. Като крайна цел на българското националнореволюционно движение в нея се посочва борбата за извоюване на политическо освобождение на българския народ. При осъществяването на тази задача се разчита единствено на неговите собствени сили. Отхвърля се по най-категоричен начин намесата на външни фактори. Осъдена е остро политиката на съглашателство на българските чорбаджии с османските власти. БРЦК ратува за демократично управление на освободената българска държава. Важно място в програмата заема идеята на Любен Каравелов за установяване на добросъседски отношения с всички балкански народи, особено със сръбския и румънския, и за създаване на \"южнославянска или дунавска федерация\" от българи, сърби и румънци, като всеки от тях запази вътрешното си самоуправление и националния си суверенитет. За модел на тази федерация открито се посочва швейцарският опит. \r\nВъв връзка с активизирането на националнореволюционната борба през 1870 г., в БРЦК се създават два центъра: външен и вътрешен. Първият е със седалище в Букурещ и има за задача да развива революционна пропаганда и да обедини силите на българската емиграция. За негов ръководител е определен Любен Каравелов. Вторият, наречен още БРЦК в Българско или Привременно правителство, се възглавява от Васил Левски. Той насочва дейността си в българските земи, където Апостола разгръща неуморна дейност за изграждане основите на вътрешната организация. \r\n1861 г. \r\nЦариградските българи подават молби до посланиците на великите сили в Цариград за съдействие пред Високата порта българската православна църква да се отдели от Патриаршията. На тази дата са родени: \r\n1947 г. \r\nРоден е Филип Трифонов - български драматичен и филмов актьор. Завършва ВИТИЗ (НАТФИЗ) в класа на Апостол Карамитев. Работи рядко в театъра (“Подземният”) и телевизията (“Гардеробът”, 1875 г.; “В името на народа”, 1984 г.; “Балкански синдром’93”, 1994 г.). В киното дебютира в новелата “Изпит” (1971 г.) и дълго време играе роли на момчета и младежи, борещи се с тесногръдото и еснафско мислене в обществото (“Момчето си отива”, 1972 г.; “На чисто”, 1974 г.; “Не си отивай!”, 1976 г.; “Оркестър без име”, 1982 г.). Постепенно се разширява периметърът на неговите изяви - еднакво убедително и непосредствено изгражда исторически и съвременни образи на комплексирани или волеви мъже. Филми: “Последната дума” (1973 г.), “Преброяване на дивите зайци” (1973 г.), “Силна вода” (1975 г.), “Барутен буквар” (1977 г.), “Лавината” (1982 г.), “Забравете този случай” (1984 г.), “Живот до поискване” (1986 г.), “Ешелоните” (1986 г.), “Рокада” (1987 г.), “Акатамус” (1988 г.), “Селцето” (тв, 1979-1988 г.), “Адио, Рио!” (1989 г.), “Иван и Александра – 1952 г.” (1989 г.), “Мадам Бовари от Сливен” (1990 г.), “Бай Ганю тръгна по Европа” (1991 г.), “Гори, гори огънче” (тв, 1994 г.), “Аудиенция” и “Вернисаж” (1999 г.), “Леки четива секънд хенд” (2001 г.), “Аудиенция” (2002 г.). \r\n1943 г. \r\nГеорги Аспарухов- Гунди - български футболист, централен нападател. Той е заслужил майстор на спорта и носител на сребърен Орден на труда през 1965 г. Играе в детския, а след това и в юношеския отбор на Левски. Печели шампионската титла с юношите през 1960 г. и 1961 г. \r\nСедемнадесет годишен е приет в първия отбор на Левски през 1960 г. От 1961 до 1963 г. той играе в пловдивския Ботев, където става носител на Купата на България през 1962 г. След като се завръща в Левски, Аспарухов печели три шампионски титли и три купи на България. \r\nКато цяло Гунди играе в 245 мача за първенството, в които отбелязва 150 гола. През сезона 1964- 1965 г. отбелязва 27 гола за Левски, с които става голмайстор на страната за сезона. През 1965 г. е избран за спортист и футболист №1 на България. През същата година е на осмо място в класацията за престижната награда Златна топка. Гунди има 23 мача и 19 гола в европейските клубни турнири — 12 гола за КНК и 7 гола за КЕШ. \r\nС националния отбор на България е играе 50 мача и отбелязва 19 гола. Взема участие в три световни първенства: в Чили, Англия и Мексико.Той е първият българин, отбелязал гол на Англия на Уембли. \r\nГеорги Аспарухов загива на 30 юни 1971 г. при автомобилна катастрофа. Заедно с него загива и Никола Котков, който се вози в същия автомобил. \r\n1930 г. \r\nРадка Петрова Гаева - българска оперна певица, алт. Завършва Държавното музикално училище във Варна. През 1956-1957 г. специализира пеене в СССР, а през 1959-1961 г. в Италия. Дебютира на сцената на Варненската опера през 1949 г. в ролята на Магдалена в \"Риголето\" от Верди. От 1953 г. Гаева е солистка на Националния академичен театър за опера и балет. Сред по-известните й роли са Кармен в \"Кармен\" от Бизе, Нежата в \"Садко\" от Римски-Корсаков, Марфа в \"Хованщина\" от Мусоргски, Циганката в \"Янините девет братя\" от Л. Пипков. \r\n1917 г. \r\nРоден е академик Веселин Димитров Хаджиниколов - български историк и етнограф. През 1951 г. завършва Софийския университет “ Св. Климент Охридски”. От 1952 г. е доцент, а от 1960 г. е професор по стопанска история. За периода 1958-1962 г. Хаджиниколов е заместник-ректор на ВИИ в София. През 1963-1972 г. е професор в Института за история при БАН, след което до 1988 г. е директор на Етнографския музей. Той е главен редактор на сп. “Българска етнография”. От 1945 г. е член на БКП. Той е един от първите лектори по история на КПСС. Работи по проблеми на стопанска история, история на БКП, история на българо-руските и българо-съветските отношения, етнографията и др. Негови трудове са: “Обща история на народното стопанство” (1955-1960 г.), “Отражение на първата руска революция в България” (1956 г.), “Г. Димитров и съветската общественост” (1972 г.), “Теоретически проблеми на етнографията” (1991 г.) и др. \r\n1891 г. \r\nПетко Димитров Петков - български политик, дипломат и обществен деец. Той завършва право в Париж. Като доброволец участва в Балканската война 1912 г, а като офицер в Първата световна война. Кавалер е на ордени за храброст. През 1923 г. Петков влиза в БЗНС. Той е последователно секретар на българска легация в Париж през 1920 г., участник в българската делегация на конференцията в Генуа през 1922 г. и в ООН през 1922 г. В края на същата година Петков става началник на политическия отдел, а после - главен секретар на Министерството на външните работи и вероизповеданията. Привлечен е от Ал. Стамболийски като помощник за изготвяне на проекта за нова конституция. След Деветоюнския преврат 1923 г. е арестуван. Депутат е в ХХI обикновено НС през ноември 1923 г. Убит е от наемен убиец. \r\n1886 г. \r\nАлександър Костакиев Пеев - български общественик. Учи във Военно училище в София (1904-1909 г.). Завършва право с докторат в Брюксел (1915 г.). Член е на БРСДП от 1910 г. Той участва като офицер във войните 1912-1918 г. През 1919-1920 г. е народен представител. За периода 1922-1925 г. Пеев издава в-к \"Правда\". Той е ръководител на нелегална група, изпълняваща поръчения на военното разузнаване на СССР. През април1943 г. е разкрит, осъден е на смърт и е разстрелян. На тази дата умират: \r\n1903 г. \r\nKрай село Баница, Серско, след еднодневно сражение с турска потеря е убит Гоце Делчев. Водачът на Вътрешната македоно-одринска революционна организация е на път за конгреса на Серския революционен окръг, но четата му е предадена и обкръжена от многобройна турска войска. Потерята, командвана от майор Тефиков, който е съвипускник на Гоце Делчев, още през нощта на 3 срещу 4 май блокира село Баница. Вместо да изчака нощта Гоце Делчев решава да изведе четниците от селото, за да спаси мирното население от турските репресии. \r\nГоце Делчев е роден в Кукуш. След като завършва прогимназия в родния си град, продължава образованието си в Солунската българска мъжка гимназия \"Св. св. Кирил и Методий\". През 1891 г. постъпва във Военното училище в София, но заради участието му в социалистически кръжок е изключен от него и през 1894 г. става учител в Щип. По същото време в този град учителствал и Даме Груев, основател и фактически ръководител на ВМОРО. Двамата установяват тесни приятелски отношения, в резултат на което Делчев влиза в редовете на вътрешната революционна организация. Гоце Делчев стига до идеята, че освобождението на Македония и Одринско е възможно само чрез общо въоръжено въстание. За подготовката му, по примера на Васил Левски, е необходима гъста мрежа от революционни комитети във всички краища на двете области. Заедно с други ръководни дейци на организацията той започва изграждането й. Още в началото на тази си дейност проявява блестящи качества на талантлив организатор и се налага като лидер на организацията. През 1895 г. е назначен за учител в Банско. Скоро след това се отказва от преподаването и изцяло се посвещава на революционна дейност. През 1896 г. Делчев участва в работата на Солунския конгрес на ВМОРО и заедно с Гьорче Петров изработва програмата и устава на организацията, които предвиждат изграждането й на демократични основи. След конгреса Гоце Делчев е избран за задграничен представител, подвижен член на ЦК на ВМОРО и организатор на революционното движение. Той полага огромни усилия за изграждане на революционните комитети, както и за тяхното снабдяване с оръжие. По негова инициатива през 1899 г. се пристъпва към изграждането на четнически институт на организацията, който изиграва изключително важна роля за по-нататъшното й масовизиране и революционизиране. Като главен ревизор на четите Гоце Делчев предприема няколко обиколки из Македония и Одринско. През 1902 г. заедно с Г. Петров е натоварен да преработи програмата и устава на организацията. Тя вече си поставяла за цел привличането и сплотяването \"на всички недоволни елементи в Македония и Одринско, без разлика на народност\" и за извоюване на пълна политическа автономия. Това води до промяна в името на организацията - от Български македоно-одрински революционни комитети в Тайна македоно-одринска революционна организация. Въпреки постигнатите сериозни успехи в организационното изграждане и укрепване Гоце Делчев все смята, че моментът за въоръжено въстание не е настъпил. Затова енергично се противопоставя на взетото в негово отсъствие решение от Солунския конгрес, състоял се в началото на 1903 г., за вдигане на въстание през пролетта в Македония и Одринско. Той се аргументира с това, че вътрешната революционна организация не е готова за подобна акция, а и международната обстановка в този момент не благоприятства такова съдбовно начинание. Гоце Делчев и Даме Груев, безсилни да отменят взетото вече решение, успяват да отложат обявяването му за през лятото. Освен това то повсеместно се решава да бъде стратегично, т. е. да се обяви главно в планинските и полупланинските райони и в него да вземат повече участие сформираните за тази цел въоръжени чети. Тази тактика е продиктувана от желанието да не се позволи концентрирането на големи турски сили във въстаналите райони, както и да се избави от репресии беззащитното население от полските краища. \r\n1878 г. \r\nУмира Стоян Попандреев Робов - български възрожденец, борец срещу фанариотското духовно робство. Той е близък приятел на Неофит Хилендарски-Бозвели. До 1851 г. учи при баща си в класното училище на Елена. Учителства 22 години в с. Беброво, Враца, Лясковец, Разград, Елена. Той участва в революционните борби на народа. Продължава традициите - просветни, граждански и книжовни, на своя баща и на дядо си поп Дойно Граматик - един от първите преписвачи на Паисиевата история. Робов поддържа връзка с Др. Цанков, П. Р. Славейков, Ив. Кършовски, П. Хитов, среща се с В. Левски и А. Кънчев. Член е на революционния комитет в Елена. Запазена е написана от него бележка за събрана сума от 150 турски лири от комитетските дейци в града, предадени на Левски чрез отец Матей Преображенски. Робов умира от тифус. Негови съчинения са: \"Краткий преглед на въведението на всеобщата география за малките деца\", Цариград, 1860 г.; разказа \"Лабиринт\", Русе, 1874 г. За изготвянето на историческата справка на Агенция „Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.04", "title": "Денят 4 май в българската история"}
{"url": "http://www.focus-news.net/news/2019/05/04/2653661/plovdiv-asenovgrad-otnovo-shte-posreshtne-prestizhniya-kinoforum-sofiya-film-fest.html", "text": "Асеновград отново ще посрещне престижния кинофорум София Филм Фест чрез неговата пътуваща програма. Това съобщиха от пресцентъра на  Община Асеновград . Събитието се осъществява в партньорство с Община Асеновград и с подкрепата на Националния Филмов Център и веригата киносалони Europa Cinemas. В рамките на два дни зрителите ще гледат шест интригуващи творби на киното. Домакин е отново НЧ „Родолюбие“. \r\nПрограмата на фестивала ще започне от 11.00 часа с италианското заглавие на режисьора Паоло Вирдзи „Лудетини”. Филмът разказва за две дами, настанени в психиатрична клиника в Тоскана. Животът ги събира по случайност, те не се поколебават да грабнат шанса да избягат заедно и се оказват в приключение, което ще промени съдбата им завинаги. Този филм завладя сърцата на киноманите благодарение и на страхотните актриси Валерия Бруни Тедески и Микаела Рамацоти. \r\nОт 17.00 часа киномаратонът продължава с едно от най-новите български заглавия „Ирина“ – пълнометражен дебют на режисьора Надежда Косева. Ирина живее в малък миньорски град и работи в крайпътна кръчма. В един и същи ден мъжът ѝ е осакатен в злополука, а тя – уволнена от работа. За да спаси семейството си, Ирина решава да стане сурогатна майка – да износи детето на непознати хора срещу заплащане. Постепенно тя ще открие какво значи да обичаш и да прощаваш. \r\nСпециален гост на прожекцията ще бъде актьорът Красимир Доков, когото зрителите ще видят във филма в ролята на чичо Варлаам. Той ще бъде на разположение за разговор с публиката след края на прожекцията. \r\nПоследната прожекция в първия фестивален ден започва в 19.00 часа – с филма „Дивата круша“, на който България е една от държавите копродуценти. \r\nНа 5 май (неделя) ще очакваме малки и големи в 11.00 часа в залата на НЧ „Родолюбие“, за да гледаме заедно детската анимация – „Дългият път на север“ на режисьора Реми Шайе. \r\nПрожекциите продължават в 17.00 часа с още едно българско заглавие – „Жажда“ на режисьорката Светла Цоцоркова, с участието на актьорите Васил Михайлов и Ивайло Христов. \r\nТретото издание на София Филм Фест на път в Асеновград ще завърши с филма носител на „Златна Палма“ от Кан ’18 – „Джебчии“ точно в 19.00 часа. Входът е свободен за всички прожекции.", "date": "2019.05.04", "title": "Пловдив: Асеновград отново ще посрещне престижния кинофорум София Филм Фест"}
{"url": "http://www.focus-news.net/news/2019/05/04/2653659/kandidatite-za-evrodeputati-ot-bsp-za-balgariya-shte-posetyat-oblastite-blagoevgrad-vidin-burgas-sliven-kardzhali-haskovo-i-sofiya-oblast.html", "text": "Кандидатите за евродепутати от листата на „БСП за България“ ще посетят областите Благоевград, Видин, Бургас, Сливен, Пловдив, Кърджали, Хасково и София област. Благоевград  В 12.00 часа в гр. Гоце Делчев, на паметника на Гоце Делчев, лидерът на БСП Корнелия Нинова и  водачът на листата на левицата за евроизборите Елена Йончева ще положат  цветя в знак на почит по случай 116 години от смъртта на Гоце Делчев. В 12.30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България. В 14.00 часа в местността Попови Ливади те ще положат цветя на паметника на Гоце Делчев.  В 17.30 часа Нинова и Йончева ще положат венци и цветя пред паметника на един от основателите на социалистическото движение в Петрич Антон Попов. В 18.00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич. Видин  В 10.00 часа в Общинския съвет на БСП в гр. Видин кандидатите за евродепутати Петър Витанов и Цветелина Пенкова ще се срещнат с младежи. В 11.00 часа те ще посетят традиционния съботен пазар в града. В 14.30 часа кандидатите за евродепутати ще присъстват на фолклорен фестивал \"Гергьовден\" в с. Антимово. Бургас  В 10.30 в гр. Поморие Иво Христов ще вземе участие в Националния тракийски събор „Гергьовден“. В 11.00 часа в гр. Обзор, общ. Несебър, д-р Десислав Тасков ще се срещне с граждани в Клуб на пенсионера. \r\n В 20.00 часа, в с. Пирне, Община Айтов, Деница Златева ще вземе участие във фолклорния събор. Сливен  В 10.00 часа в центъра на с. Ябланово, общ. Котел, Деница Златева ще вземе участие в регионалния събор. В 14.00 часа, в Клуба на БСП, в гр. Нова Загора, тя ще се срещне с обществеността. В 15.30 часа в центъра на с. Еленово, общ. Нова Загора, Златева ще вземе участие във фолклорен събор. В 17.00 часа в  зала „Графити“ на х-л „Национал Палас“ тя ще се срещне с граждани.   Кърджали  В 11.00 часа в Крумовград, в местността „Паметника“, Крум Дончев ще вземе участие в Събора на девисилите. Хасково  В 13.30 часа, на Площад \"Свобода\" в гр. Хасково, Крум Дончев ще вземе участие в благотворително мероприятие. В 14:30 часа на статуята  на Богородица в града Крум Дончев ще се срещне с граждани. В 15.30, в Кафе \"Вю\", той ще проведе дискусия с младежи. София област  В 11.00, в читалището на гр. Драгоман, Велизар Енчев ще се срещне с граждани.", "date": "2019.05.04", "title": "Кандидатите за евродепутати от „БСП за България“ ще посетят областите Благоевград, Видин, Бургас, Сливен, Кърджали, Хасково и София област"}
{"url": "http://www.focus-news.net/news/2019/05/04/2653660/blagoevgrad-v-grada-shte-se-provede-festivalat-zanayat-fest.html", "text": "За втора поредна година в Благоевград ще се проведе фестивалът „Занаят фест“. В рамките на три дни, жители и гости на областния център ще могат да се запознаят в детайли с български традиции, бит и култура. Това съобщиха от пресцентъра на  Община Благоевград . „Занаят фест“ ще се проведе на площад „Македония“ от 4 до 6 май. Инициативата има за цел да провокира интереса на деца и хора от различни възрасти към българските занаяти, традиции и култура, както и тяхното съхраняване. \r\nВ рамките на фестивала ще бъдат представени занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, демонстрация на точене на кори.  и др.  \r\nВ програмата са включени и Фермерски игри. Те ще се водят от участници от познатото телевизионно предаване  „Фермата“. Участниците ще имат възможност да усвоят умения като стреляне с прашка, коване на пирони, стрелба с лък, ”зеле и бъчва”, мерки, ходене на кокили, дърпане на въже и др. \r\nПо време на фестивала, в Благоевград ще гостува и „Пътуващо читалище“. То представлява 50-местен автобус, преобразен в място, което разкрива моменти от минало и история на нашите предци. Ще бъде представена и изложбата „Български бит”, която ще „разходи“ публиката из всички етнографски области. Организаторите са подготвили и играта „Познавам ли моята България?”, която цели да провокира интереса на децата към културно-историческото наследство и природните забележителности на България.", "date": "2019.05.04", "title": "Благоевград: В града ще се проведе фестивалът „Занаят фест“"}
{"url": "http://www.focus-news.net/news/2019/05/04/2653662/evropeyski-izbori-2019-kandidatat-za-evrodeputat-emil-radev-shte-poseti-oblast-shumen.html", "text": "Кандидатът за евродепутат от ГЕРБ Емил Радев ще посети Шуменските общини Велики Преслав и Никола Козлево, съобщиха от пресцентъра на  ГЕРБ . \r\nОт 13.00 ч. Радев ще бъде гост на Събора на средновековното културно наследство, който ще се състои в Дворцовия център на НИАР „Велики Преслав“, където клубове за исторически възстановки от страната, конни клубове, реконструктори, археолози и майстори на старинни занаяти - ще покажат бита и традициите на българите от 9 - 10 век. \r\nВ община Никола Козлево Емил Радев ще присъства на футболен мач от 17.00 ч., а от 19.00 ч. в НЧ „Пробуда – 1929 г.” В с. Вълнари ще се срещне с жители от общината, членове и симпатизанти на ГЕРБ.  \r\nНа събитията ще присъства и областният координатор на ГЕРБ и кмет на Шумен Любомир Христов.", "date": "2019.05.04", "title": "Европейски избори 2019: Кандидатът за евродепутат Емил Радев ще посети област Шумен"}
{"url": "http://www.focus-news.net/news/2019/05/04/2653664/denyat-4-may-v-svetovnata-istoriya.html", "text": "През 1927 г. в САЩ е създадена Академията за киноизкуство, която скоро след това учредява наградите “Оскар”. През 1932 г. Ал Капоне, мафиотски бос, обявен за \"обществен враг № 1\" в САЩ влиза в затвора с присъда за укрити данъци. През 1966 г. в СССР по лиценз на италианската фирма “Фиат” започва производството на автомобилите “Жигули” и “Лада”. През 1626 г. индианци продават на белите заселници о. Манхатън за 24 долара под формата на дрехи и копчета. На 4 май са родени: Франце Щиглиц - режисьор от словенски произход и френският писател Еманюел Роблес. На тази дата умират: Йосип Броз Тито - сръбски държавник, Едуард Кендъл - американски биохимик, Морис Мерло- Понти - френски философ.   \r\n2018 г.  \r\nНобеловата награда за литература е отложена за 2019 г., след като съпругът на бившия член на академията на Швеция Катарина Фростенсон, Жан-Клод Арно, е обвинен в сексуално насилие, което довежда до оставката й. \r\n18 жени обвиняват Арно за редица сексуални посегателства между 1996 г. и 2017 г. \r\n2018 г.  \r\nВ 23:30 часа местно време Северна Корея променя часовата си зона, за да съответства на Южна Корея (UTC + 09: 00) - \"първи практичен\" импулс за обединението на Корея, казва официалната севернокорейска агенция KCNA. \r\nУстановяването на единен часови пояс на Корейския полуостров е договорено на разговорите между южнокорейския президент Мун Дже-ин и севернокорейския лидер Ким Чен-ун на 27 април в граничното селище Панминчжон. \r\n2018 г.  \r\nВоенноморските сили на Съединените щати възстановяват Втория флот на Съединените щати, който бе разпуснат през 2011 г., като се позовават на засиленото напрежение между НАТО и Русия. \r\n2015 г. \r\nБившият генерален директор на Hewlett-Packard и политик от Републиканската партия Карли Фиорина се кандидатира за учасние в президентските избори в САЩ. \r\n2014 г. \r\nЗаместник-председателят на парламента на Либия Салех ал Махзук назначава бизнесменът Ахмед Майтик за министър-председател на Либия. \r\n2014 г. \r\nВ Панама се провеждат президентски и парламентарни избори. Президентските избори печели досегашният вицепрезидент Хуан Карлос Варела, който официално встъпва в длъжност на 1 юли 2014 г. \r\n2013 г. \r\nВъв Вукари, Нигерия са убити 39 човека по религиозни подбуди. \r\n2012 г. \r\nВ Непал министър-председателят Бабурам Бхатарай подава оставка поради съставяне на коалиционно правителство с участие на опозицията, с цел съставяне на нова конституция до 27 май. \r\n2012 г. \r\nВ Иран се провежда втори тур на парламентарните избори. Побеждава ултрадесният Обединен блок на консерваторите спечелил 33 места от 65. \r\n2011 г. \r\nПремиерът на Португалия в оставка от 23 март същата година Жозе Сократиш обявява, че е постигнал споразумение с ЕС и Международния валутен фонд (МВФ) за спасителен план за икономиката на Португалия на стойност 78 млрд. евро. Португалия става третата страна от Еврозоната, поискала спасителен заем, който ще бъде издължаван в срок от три години. \r\n1994 г. \r\nЕвропейският парламент одобрява предложението за приемане в Европейския съюз на Австрия, Финландия, Норвегия и Швеция. \r\n1966 г. \r\nВ СССР по лиценз на италианската фирма “Фиат” започва производството на автомобилите “Жигули” и “Лада”. \r\n1949 г. \r\nВследствие на самолетна катастрофа загива футболният отбор на италианския клуб “Торино”. \r\n1932 г. \r\nАл Капоне – босът на мафията, обявен за \"обществен враг № 1\" в САЩ влиза в затвора с присъда за укрити данъци. Ал Капоне, известен като “Белязания“, е считан за цар по време на сухия режим в Чикаго. До унищожаване на бандата му в края на 30-те години е на върха. Ал Капоне е роден на 17 януари 1899 г. в Ню Йорк. Напуска училище в шести клас и се присъединява към местна банда. Пристига в Чикаго 20-годишен. Около 1925 г. той вече е начело на извънредно успешен престъпен синдикат за нелегално производство и пласиране на алкохол. \r\nВъв втората половина на 20-те години бандата на Ал Капоне печели годишно по 120 млн. долара от алкохол, хазартни игри, профсъюзно рекетьорство и проституция. Резиденцията на гангстера е била чикагски хотел, където той наема 50 стаи на два етажа с частни асансьори. Най-известният инцидент, свързан с неговата банда, става през 1929 г. така нареченото избиване в деня на Св. Валентин. Хора на Капоне, преоблечени като полицаи, нахлуват в гараж на конкурентна фирма, нареждат седем от противниците си до стената и ги убиват. \r\nСлед многогодишно преследване властите успяват да хвърлят Капоне в затвора, но не за насилствени престъпления, а за укриване на данъци. \r\n1927 г. \r\nВ САЩ е създадена Академията за киноизкуство, която скоро след това учредява наградите “Оскар”. “Оскар” е филмова награда, присъждана от Американската филмова академия от 1928 г.. Дава се за американски (и англоезични) филми във всичките им компоненти (включително за анимация и документалистика), както и за най-добър чуждоезиков филм, чиято премиера по екраните на САЩ е била до края на предходната година. Условието за номинация на филм е да бъде прожектиран поне една седмица в Лос Анджелис. Наградите се печелят в 5 категории (\"най-добър филм\", \"режисура\", \"сценарий\", \"актьор\" и \"актриса\"). До 1944 г. не съществува ограничение за броя на филмите, номинирани в една категория (днес са 5). Филмът с най-много награди до 2001 г. е \"Титаник\". Най-много номинации за актьор има Дж. Никълсън (11). С. Поатие е първият чернокож актьор печелил наградата (1963 г.). Дж. С. Скот и М. Брандо са единствените, които отказват наградата заради несъгласие с експанзията и аморалността на филмовата индустрия. Статуетките \"Оскар\" се произвеждат от \"RS Owens\" в Чикаго (САЩ); съдържат 90% калай и 10% антимон, покрити са с мед, никел, сребро и злато, лакирани са с епоксид. Носителите на \"Оскар\" връщат статуетките си в Академията, за да им се добавят метални табелки с имената. Наградите се връчват в края на март на пищна церемония, излъчвана по екраните от над 80 телевизионни компании по света. \r\n1924 г. \r\nВ Париж започват Осмите Олимпийски игри. \r\n1848 г. \r\nЗапочва сесията на Учредителното събрание във Франция. На 15 май в Париж се провежда демонстрация, използвана от някои сили за създаване на настроения срещу работата му. Учредителното събрание успява да овладее положението и да прекрати безредиците. На 4 ноември е приета конституцията на Втората република. Тя създава силна изпълнителна власт и дава големи правомощия на президента. На 10 декември 1848 г. се провеждат президентски избори, които са спечелени от кандидата на монархистите Луи Наполеон Бонапарт, племенник на Наполеон I. На 13 май 1849 г. се провеждат законодателни избори, спечелени от т. нар. Партия на реда. Правителството и президентът с помощта на парламента овладяват положението и успяват да ликвидират анархията, създавана в Париж и в страната. Политическите събития във Франция през 1848-1849 г. имат широк обществен резонанс в много европейски страни. \r\n1715 г. \r\nВ Париж е произведен първият сгъваем чадър. \r\n1626 г. \r\nИндианци продават на белите заселници о. Манхатън за 24 долара под формата на дрехи и копчета. \r\n1493 г. \r\nПапа Александър VI обявява своето решение да подели нехристиянския свят между Испания и Португалия. Папа Александър VI е на престола от 1492-1503 г. Роден е през 1431 г. в Ятива със светското име Родриго Борджия. Работи последователно като юрист, военен, а след това под влиянието на своя чичо папа Каликст III се посвещава на църквата. Неговият талант, енергия и богатство му създават голямо влияние. Независимо от развратния му живот, след смъртта на папа Инокентий VIII е избран за негов наследник. Показва някои способности на държавник в международните отношения, но по време на управлението му се ширят произвол, вероломство и разврат. Прави един от синовете си херцог на Емилия Романа, избива своите врагове и поставя на тяхно място свои роднини. Арбитър е на спора между Испания и Португалия за границата между завоюваните земи в Новия свят. Умира от треска през 1503 г. в Рим. На тази дата са родени: \r\n1993 г. \r\nФранце Щиглиц - режисьор от словенски произход, роден на 12 ноември 1919 г. Завършва Люблянския университет, участва в партизанската съпротива и е сред създателите на югославското кино. В киното е от 1945 г. - “Отмъщаваме и наказваме” (документален). Асистент е на Абраам Ром при снимането на “В планините на Югославия” (1946 г.). Създава документален филм за първите младежки строежи - “Младежта строи” (1946 г.). Антифашистката тема е водеща в творчеството на режисьора, особено при разкриването на морално-етичната страна на героичните постъпки. Филми: “На своя земя” (1948 г.), “Долината на мира” (1956 г.), “Деветият кръг” (1960 г.), “Балада за тръбата и облака” (1961 г.). Филмите на Щиглиц са амалгама от ефектна експресивност и проникновен лиризъм - “Вълча нощ” (1955 г.), “Не плачи, Петре!” (1964 г.), “Малките пастири” (1973 г.), “Разказ за добрите хора” (1975 г.), “Пролетен празник” (1978 г.). \r\n1914 г. \r\nРоден е Еманюел Роблес - френски писател. Той следва във Висшия педагогически институт в Алжир. От 1930 г. до 1937 г. пътешества из Мароко, Испания, СССР, Индокитай и Китай. През 1938 г. сътрудничи на \"Алже републиканец\". През 1939 г. е мобилизиран като преводач в Генералния щаб. Демобилизиран е през юни 1940 г. Работи като учител в Тлимсен и гр. Алжир. През 1943 г. отново е мобилизиран. След демобилизацията си (1946 г.) се отдава на активна литературна дейност. През 1973 г. е избран в Академията \"Гонкур\" на мястото на Ролан Доржелес. Роблес е член на Академията \"Гонкур\". Основните му творби са : \"Действието\" (1938 г.), \"Човешки труд\" (1945 г., награда \"Попюлист\"), \"Височините на града\" (1946 г., награда \"Фемина\"), \"Монсерат\" (пиеса, 1948 г.), \"Порфино\", \"Часовникът\" (пиеси, 1949 г.), \"Истината е мъртва\" (пиеса, 1952 г.), \"Това се нарича зора\" (роман, 1952 г., филмиран от Л. Бунюел), \"Ножовете\", \"Мъжът през април\" (новели, 1959 г.), \"Везувий\" (1961 г.), \"Срещу течението на реката\" (1964 г.), \"Пледоария за един бунтовник\" (пиеса, 1966 г.), \"Морско пътешествие\" (роман, 1968 г.), \"Италианска пролет\" (1969 г.), \"Сянката и брегът\" (новели, 1972 г.), \"Гневен сезон\" (1975 г.), \"Граници\" (тв, 1975 г.), \"Сирените\" (тв, 1975 г.), \"Невидимото дърво\" (1979 г.), \"Зимна Венеция\" (1981 г.) и др. На тази дата умират: \r\n1980 г. \r\nУмира Йосип Броз Тито - сръбски държавник. Той е генерален секретар на ЮКП . От 1937 г. до смъртта си е министър-председател на СФР Югославия, през 1953-1974 г. е президент, а 1974 до 1980 г. е пожизнен президент.  \r\nОще като младеж Тито влиза в комунистическото движение. През 30-те години на ХХ в. е политически емигрант в СССР. През Втората световна война той ръководи комунистическото партизанско движение срещу немската окупация (1941-1944 г.). През 1948 г. Тито се конфронтира със Сталин, което води до прекъсване на отношенията на Югославия със страните от съветския блок. Пропагандата в СССР и неговите съюзници обявява Тито за “троцкист” и “предател”. Това отношение е изоставено след смъртта на Сталин, но Тито запазва самостоятелния си курс. Включва Югославия в Движението на необвързаните страни, като е представян за една от водещите му фигури в световен мащаб. Под негово ръководство югославските комунисти развиват теорията за т. нар. “самоуправляващо се социалистическо общество” като особен тип “народна демокрация”, но на практика управлението на Тито е тоталитарна диктатура от комунистически тип. Независимо от добрите контакти със САЩ, Великобритания и другите западните държави и проявите на демонстративен либерализъм, относителна свобода на пътуване и допускането на хиляди граждани на Югославия да работят в чужбина, режимът на Тито преследва всички прояви на инакомислие. Тито олицетворява политиката на преследване на българщината в Македония. Още през 1944-1945 г. хиляди българи са избити, изпратени по затвори и лагери. В създадената през 1944 г. югославска република Македония, чиято зависимост от Белград няма аналог във федерацията, режимът на Тито прокарва в действие доктрината на македонизма. Под негова егида се пристъпва към конструирането на т. нар. “македонска нация” с откровен антибългарски характер. През 1946-1947 г. комунистите в България начело с Г. Димитров правят безпринципни отстъпки на Тито, включително до идеята за включването на България във федерация с Югославия, допускат негови емисари в Пиринска Македония, насилствено заставят местното българско население да приема “македонска” идентичност. Отношението на Титовия режим към българите в Югославия ( основно в Македония и Западните Покрайнини) е едно от свидетелствата за продължаването на политиката на великосръбския шовинизъм от комунистическа Югославия. \r\n1972 г. \r\nУмира Едуард Кендъл - американски биохимик. Роден е на 8 март 1886 г. в Саут Норуък, Кънектикът. Открива кортизона (независимо от Рахщайн). Получава Нобелова награда през 1950 г. съвместно с Ф. Хенч и Т. Рахщайн. \r\n1961 г. \r\nУмира Морис Мерло- Понти - френски философ. Той е един от най-видните представители на феноменологията. Философските му възгледи се формират в резултат на осмислянето на феноменологията на Хусерл, на нейната еволюция към идеите на “жизнения свят” и на по-нататъшната й интерпретация в ученията на Хайдегер и Capтp. В неговите философски търсения централен е проблемът за обосноваването на уникалния начин на битие на човешката субективност и на отношението й към света. В творчеството на Мерло- Понти се разграничават 3 етапа. Основното му съчинение от първия период е “Феноменология на възприятието”. В него критикува натуралистичните и тясно гносеологичните трактовки на съзнанието във философията и психологията, задълбочаването на феноменологичната редукция и интенсионалния анализ на Хусерл. В съчиненията му “Хуманизъм и насилие” (1947 г.) и “Приключенията на диалектиката” (1955 г.) Мерло- Понти прави опит да анализира епохата от позициите на феноменалистичната концепция за историята. В “Прозата на света” (1969 г.) предприема опит за онтологичен психоанализ на литературата и езика, разглеждайки ги като форми на саморазкриване на първоначалното, на “дивото Битие”. Философските идеи на Мерло- Понти продължават да оказват същественото влияние върху представителите на феноменологията, херменевтиката, структурализма и други най-нови течения във Франция. \r\n1955 г. \r\nУмира Джордже Енеску - румънски композитор, цигулар, диригент, пианист и музикален педагог. Учи цигулка от 4-годишна възраст при народния музикант Н. Киору. През 1888-1892 г. учи във Виенската, а през 1893-1899 г. и Парижката консерватория. Ученик е на Й. Хелмесберг и П. Марсик (цигулка), Ж. Масне, Г. Форе, А. Жедалж (композиция). През 1898 г. в Париж с успех е изпълнена неговата \"Румънска поема\" за оркестър. Енеску гастролира в редица европейски страни. През 1912 г. учредява в Румъния ежегодна премия за най-добро произведение, написано от румънски композитор. От 1920 г. той концертира в редица страни от Европа и Америка. Живее главно в Париж, където при него учи цигуларя Й. Менухин. Енеску е депутат във Великото национално събрание на Румъния. Той е един от основателите на Румънската Академия на науките. Автор е на: операта \"Едип\" , 3 симфонии, 3 сюити и 2 \"Румънски рапсодии\" за оркестър, струнни квартети, сонати - за пиано, цигулка и пиано, виолончело и пиано, песни и други съчинения. \r\n1938 г. \r\nУмира Карл фон Осиецки – германски публицист, пацифист. На 20 години публикува поезия в периодичния печат в Мюнхен. Осиецки участва в основаването на клон на Германското дружество за мир в Хамбург през 1912 г. и през 1920-1924 г. е секретар на дружеството в Берлин. От 1926 г. е редактор и главен редактор през 1927 г. на в. \"Ди Велтбюне\". Два пъти е арестуван и осъждан след като публикува статията на Б. Якоб, обвиняваща Ваймарското правителство за наличие на провоенни групировки в него, и статията на В. Крайцер, разкриваща секретно военно производство на самолети в Германия в противоречие с Версайския мирен договор от 1929 г. По време на идването на А. Хитлер на власт през 1933 г. Осиецки е арестуван и затворен в концлагерите в Зоненбург и Естервеген. Предложението да бъде награден с Нобелова награда е подкрепено от Т. Ман, Н. Ейнджъл, Д. Адамс, Б. Ръсел. През 1935 г. Осиецки получава Нобелова награда за мир. Умира в болница от туберкулоза и сърдечна недостатъчност. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.04", "title": "Денят 4 май в световната история"}
{"url": "http://www.focus-news.net/news/2019/05/04/2653663/kyustendil-tsarkvata-sveti-velikomachenik-georgi-pobedonosets-v-selo-yabalkovo-shte-bade-tarzhestveno-otkrita-sled-22-godishno-izgrazhdane.html", "text": "След 22-годишно изграждане ще бъде тържествено открита църквата „Свети великомъченик Георги Победоносец” в село Ябълково. Тържественото откриване на един от най-големите православни храмове в Кюстендил ще бъде от 9.00 часа в двора на черквата. Службата ще бъде оглавена от Белоградчишкият епископ Поликарп, викарий на Софийския митрополит. Събитието съвпада с датата, на която е направена и първата копка за построяването на храма, през 1997 година. В момента е изграден първият ред от иконостаса, поставени са иконите, което позволява в черквата да се правят служби. Изографисан е и куполът на храма. \r\nВенцеслав ИЛЧЕВ", "date": "2019.05.04", "title": "Кюстендил: Църквата „Свети великомъченик Георги Победоносец” в село Ябълково ще бъде тържествено открита след 22-годишно изграждане"}
{"url": "http://www.focus-news.net/news/2019/05/04/2653655/sofiya-vavezhda-se-vremenna-organizatsiya-na-dvizhenieto-vav-vrazka-s-apostolichesko-poseshtenie-na-negovo-sveteyshestvo-papa-frantsisk.html", "text": "Въвежда се временна организация на движението във връзка с Апостолическо посещение на Негово Светейшество Папа Франциск. Това съобщиха от пресцентъра на  Столична община . Във връзка с Апостолическо посещение на Негово Светейшество Папа Франциск в периода 05 май - 07 май 2019 година се въвеждат промени в организацията на движение. \r\nЗабраняват се престоят и паркирането на пътни превозни средства, както следва: \r\n- До приключване на мероприятията на 06 май 2019 г. на всички паркинги на пл. „Княз Александър I “. \r\n- До приключване на мероприятието на 05 май 2019 г. на северозападната дъга на пл. „Св. Ал. Невски“ между ул. „11-ти август“ и ул. „Оборище“, зад храм „Св. София“. \r\n- от 08.00 часа на 04 май 2019 г. до приключване на мероприятията на 06 май 2019 г.: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“. \r\n- от 12.00 часа на 04 май 2019 г. до приключване на мероприятията на 06 май 2019 г.: ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. \r\n- от 22.00 часа на 04 май 2019 г. до приключване на мероприятията на 07 май 2019 г. на: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство; ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“. \r\n- от 22.00 часа на 05 май 2019 г. до приключване на мероприятието на 06 май 2019 г. на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“; бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“. \r\nЗабранява се влизането в двете посоки на пътни превозни средства:  \r\n- до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и пл. „Независимост“. \r\n- до приключване на мероприятията на 05 май 2019 г. по ул. „Оборище“ между ул. „Г. С. Раковски“ и ул. „11-ти август“. \r\nЗабранява се  влизането на пътни превозни средства  в двете посоки , само при необходимост и по преценка на отдел „Пътна полиция“ при СДВР, както следва: \r\n- от 10.00 часа на 05 май 2019 г. до приключване на мероприятията на 07 май 2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”. \r\n- от 07.00 часа до приключване на мероприятията на 05 май 2019 г. и от 12.00 часа до приключване на мероприятията на 06 май 2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”; ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“; \r\n- от 12.00 часа на 05 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и бул. „Васил Левски“. \r\n- от 12.00 часа до приключване на мероприятията на 06 май 2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.  \r\nДо 05.00 часа на 06 май 2019 г. нощните автобусни линини ще се движат по  промени  маршрути, както следва:  \r\n- N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ул. Париж”; \r\n- с код  6456 „ул. 6-ти септември” \r\n- N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и  по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ ул. Париж”; \r\n- с код  6456 „ул. 6-ти септември”. \r\n- N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”; \r\n- с код 1241 „Площад Паметник Левски”; \r\n- с код 2012 „Ул. Кракра” \r\n- N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”. \r\nЗа маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.05.04", "title": "София: Въвежда се временна организация на движението във връзка с Апостолическо посещение на Негово Светейшество Папа Франциск"}
{"url": "http://www.focus-news.net/news/2019/05/04/2653634/sagata-s-kashtite-za-gosti-prodalzhava-obzor.html", "text": "Проверката на къщите за гости, строени с евросредства, обхваща и работата на държавните органи по програмите, финансирани от Европейския съюз. Това стана ясно от прессъобщение на прокуратурата, в което се уточнява, че обект на проверка освен самите проекти са и действия на длъжностни лица от Министерството на земеделието, храните и горите и на служители от Държавен фонд \"Земеделие\". В рамките на прокурорската проверка ще бъде проверен и земеделският министър Румен Порожанов. \r\nПо повод изявления на министър Порожанов, свързани с „разпоредени 100-процентови проверки на къщите за гости“, от прокуратурата уточниха, че проверката, разпоредена от главния прокурор Сотир Цацаров на 23 април, е възложена на органите на МВР и не се осъществява съвместно с МЗХГ и ДФ „Земеделие“. Заместник главният прокурор Иван Гешев обясни, че и държавни служители ще бъдат обвинени, ако се установи, че са осъществили престъпления по програмата за къщи за гости. \"Ние проверяваме абсолютно всички, които имат отношение към тези проекти, и в случай, че констатираме виновни длъжностни лица, няма пречка да бъде ангажирана наказателна отговорност и на държавни служители, независимо от техния ранг – дали са бивши или настоящи\", каза още Гешев. Във връзка с проверката на министър Порожанов, зам. главният прокурор уточни, че той е бил ръководител на ДФ „Земеделие“ в периода 2014 – 2018 г. „Ще бъде проверено дали е осъществен необходимият контрол, защото той е принципал“, обясни Гешев. \r\nПо-рано в свое интервю министър Румен Порожанов заяви, че ДФ „Земеделие” си е свършил работата. По думите му към 2018 г. 32 къщи за гости са с искане за пълно възстановяване на парите, а 62 – с допълнителни констатации за непълно изпълнение на бизнес плана. „В момента сме в процедура по събиране на средства за неизползване по предназначение на обекти, финансирани по програмата”, обясни министърът. По думите му се искат около 10 млн. лв. \r\nАгенция „Фокус“ припомня:Проверката на къщите за гости, построени с европейско финансиране, стартира, след като прокуратурата започна проверка и повдигна обвинение на бившия зам.-министър на икономиката Александър Манолев за източване на еврофондове в размер на 391 160 лв. Във връзка със скандала на 1 май оставка подаде и зам.-изпълнителният директор на Държавен фонд „Земеделие“ Иванка Багдатова-Мизова. Причината е информация, че телефонът ѝ е обявен в сайт за резервации на къща за гости „Тара“ в с. Юндола. Междувременно държавата наложи санкции за над 10 млн. лв. седмица след началото на масовата проверка на къщи за гости, изградени с европейски средства. В рамките на седем дни са проверени над 110 обекта, което е около 18% от построените по Програмата за развитие на селски райони 746 къщи за гости. За 32 от проверените обекти има искане за пълно възстановяване на сумите, а за другите – частично възстановяване или финансова корекция. \r\nЦветилена СИМЕОНОВА", "date": "2019.05.04", "title": "Сагата с къщите за гости продължава (ОБЗОР)"}
{"url": "http://www.focus-news.net/news/2019/05/04/2653665/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-hram-sv-vmchk-georgi-pobedonosets.html", "text": "Организация на движението за провеждане на събитие на новопроизведените генерали в Българската армия на 04 май 2019 г. в храм „Св. Вмчк Георги Победоносец“. Това съобщиха от пресцентъра на  Столична община .  \r\nОт 08.00 до 13.00 часа се забранява престоят и паркирането на пътни превозни средства, с изключение на автомобилите на участниците в мероприятието, както следва:  \r\n- на ул. „Цар Самуил“ между бул. „Патриарх Евтимий“ и ул. „Хан Аспарух“;  \r\n- на бул. „Патриарх Евтимий“ между ул. „Цар Самуил“ и ул. „Княз Борис I“.", "date": "2019.05.04", "title": "София: Въвежда се временна организация на движението за провеждане на събитие в храм „Св. Вмчк Георги Победоносец“"}
{"url": "http://www.focus-news.net/news/2019/05/04/2653669/blagoevgrad-nestandartno-shestvie-postavya-nachaloto-na-dvata-festivalni-dni-na-balkanski-igri.html", "text": "С нестандартно шествие ще започнат и двата дни на фестивала „Балкански игри“. Това съобщиха от пресцентъра на  Община Благоевград . Децата от Център за личностно и творческо развитие ще преминат през централна градска част с платформа в битов стил. Шествието ще стартира от сградата на Съдебна палата в 10.30 часа и ще стигна до площад „Македония“, където ще се проведе и фестивалът, популяризиращ българската и гръцката култура.  \r\nВъв втория ден на „Балкански игри“, отново от 10.30 часа, ще тръгне шествие с платформа, по същия маршрут. Този път в него ще вземат участие кукери от Благоевград. \r\n„Балкански игри“ цели да популяризира уникалното културно-историческо наследство от  автентичния фолклор на двете от страни чрез танци, песни, интерпретации на обичаи, приготвяне на традиционни ястия, фолклорни игри, дефилета на народни носии и музикални инструменти. \r\nВъв фестивала участие ще вземат както професионални, така и непрофесионални групи и кръжоци, сдружения, които работят и представят културното, историческо и  археологическо богатство и ценности в България и Гърция. \r\nПаралелно с „Балкански игри“, на площад „Македония“ ще се проведе и „Занаят фест“. Той ще продължи от 4 до 6 май.   \r\nВ рамките на фестивала ще бъдат представени занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, демонстрация на точене на кори и др.", "date": "2019.05.04", "title": "Благоевград: Нестандартно шествие поставя началото на двата фестивални дни на „Балкански игри“"}
{"url": "http://www.focus-news.net/news/2019/05/04/2653666/kyustendil-na-svetla-sabota-episkop-polikarp-shte-osveti-nov-hram-sv-georgi-pobedonosets-v-selo-yabalkovo.html", "text": "На Светла събота Светла събота, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще освети нов храм  „Св. Георги Победоносец“ в село Ябълково в Кюстендилска духовна околия, предаде репортер на  Агенция „Фокус“ . Началото е в 08.00 часа.  \r\nНикола ПЕТКОВ", "date": "2019.05.04", "title": "Кюстендил: На Светла събота епископ Поликарп ще освети нов храм „Св. Георги Победоносец“ в село Ябълково"}
{"url": "http://www.focus-news.net/news/2019/05/04/2653670/haskovo-v-dimitrovgrad-shte-se-provede-obikolka-s-razkaz-za-istoriyata-na-klyuchovi-obekti-v-grada.html", "text": "В Димитровград ще се проведе обиколка с разказ за историята на ключови обекти в града. Това съобщиха от пресцентъра на  Общината . \r\n„Разходката на Джейн” в Димитровград е част от световната инициатива „Jane’s Walk”, вдъхновена от делото и наследството на урбанистката Джейн Джейкъбс, която се интересувала от града като споделена среда за живеене. Социалната дейност и творчеството ѝ са свързани с движението за опознаване и подобряване на градовете с техните квартали и общности и за стимулиране на превръщането им в места за добър живот, творчество, икономика и почивка. В нейна памет всяка година в началото на месец май доброволци организират разходки в своите градове.  \r\nOт 10.00 часа на площад „Поезия” пред бистро „Планета” ще бъде сборният пункт на желаещите да направят обиколка с разказ за историята на ключови обекти в Димитровград и неговото архитектурно наследство. Стотици градове от шест континента са част от тази инициатива и мрежа на съмишленици.  \r\nИзграждането на Димитровград е било предназначено да бъде един от най-големите урбанистични държавни успехи през 50-те години на ХХ век. Ентусиазираните бригадири изграждат „град на мечтите”, „град на младостта”, вграждайки романтизъм и надежда за светлото бъдеще. Днес Димитровград е музей на открито от 50-те години на миналия век: уникалната архитектура и примери свидетелстват за историческия период в България. Градът е част от Европейския културен маршрут на Съвета на Европа „АТРИУМ- Архитектура на тоталитарните режими на XX век в европейската градска памет”, с което заема достойно място на картата на Европа. \r\nСъздаването на Димитровград е свързано с акт, който е уникален за България и много рядък в световен мащаб - изграждането на изцяло нов град в неговата цялост, с всичките му основни социални сфери. В нашата страна няма друг такъв случай. Тези нови градове в Европа и по света са много редки: Дунайварощ - Унгария; Айзенхютенщадт - Германия; Нова Хута - Полша; Раса - Хърватия; По логиката на възникването си градът е амбициозен проект за градско планиране и създаване, който до голяма степен е представител на новия политически строй  и неговата идеология. Пространствената структура на града е показателна за идеята за обществото и хората, в която пространството е предвидено както за публично проявление на властта, така и за оттегляне в частната сфера, представено символично чрез планиране на домовете за отделните семейства. Димитровград съчетава градското развитие и архитектурните идеи на модернизма за компактния град, с функционално зониране в съответствие с принципите на Атинската харта и доктрината за „социалистическата класика“, внасяна и налагана от Съветския съюз. Градът днес е част от Европейския културен маршрут на Съвета на Европа „АТРИУМ- Архитектура на тоталитарните режими на XX век в европейската градска памет”, с което заема своето достойно място на картата на Европа. \r\nГрадски център – Димитровград - ансамбълът на бул. „България” - бул. „Д. Благоев”, с принадлежащия му парк „Марица”, е гръбнакът на градоустройствената идея на проф. Петър Ташев от 1950 г., който съчетава в себе си много идеи за модернизация за функционално зониране, стандартизирано жилищно строителство сред зелени зони, отделяне на работната зона от зелен пояс. Едновременно с това ансамбълът е създаден в естетиката на неокласицизма - единствената възможна по онова време регулаторна гледна точка. Тя е реализирана почти изцяло, без емблематичния Дом на съветите и театъра, и носи влиянието на още три периода - 60-те години на миналия век с архитектурата на рационализма, която вече се е наложила в България, през 80-те години с модните пътнически зони. по това време и архитектурата след 90-те години  \r\nГрадоустройствен комплекс „Бул. „Трети март” Вторичен градски център, който осигурява решение за прехода между жилищния квартал Толбухин (сегашния квартал Славянски), който вече е построен в съответствие с първия градоустройствен план (отменен през 1951 г.), създаден от архитект Любен Тонев, и предстоящото изпълнение на втория градски план за развитие на архитект Петър Ташев. Площадът има акцент по надлъжната си ос - Дом на културата, с обществен културен център и кино. Улицата е допирателна към площада, докато в него тя се отклонява, обръщайки се към старата водна кула от другата страна на железопътната линия, която създава връзка с главния център на града. Жилищните блокове, построени по линията на бул. „Девети Септември” (в момента бул. „Трети март”) се характеризират с архитектурни решения, които следват доктрината за т.нар. „социалистически класики”, наложени от чужбина - четириетажни, монолитни, със скатни покриви, някои от които с магазини на приземните етажи.  \r\nMемориален парк „Пеньо Пенев” е създаден върху напълно обезлесена местност, на терен, който е бил сериозно разрушен в резултат на предишна кариерна дейност за добив на варовик. Проектиран е на значително наклонен терен с денивелация 40 метра височина от юг на север, в местността „Френската келема”, граничеща с хълмистата местност „Габера”. Общата площ на парка „Пеньо Пенев” е около 350 дка (35 хектара). Местността Габера била любимото място на поета Пеньо Пенев. Триизмерната и пространствената композиция е подчинена на състава на плана, а богата растителност и интересни растителни композиции са проектирани. Тенденциите за тяхното оформление са били заимствани от световната изложба на парковото изкуство, проведена в Италия през 1961 година. Паркът е посветен на младежкото бригадирско движение и уважението към поета Пеньо Пенев, недооценен приживе и разочарован от тесногръдата догма на режима. Образът на Пеньо Пенев, поетът на труда на младежките бригадири, придобива напълно нов смисъл в светлината на смекчаване на идеологическия натиск върху обществото и чрез интегрирането на неговия мемориал в цялостната концепция за състава на парковата среда.", "date": "2019.05.04", "title": "Хасково: В Димитровград ще се проведе обиколка с разказ за историята на ключови обекти в града"}
{"url": "http://www.focus-news.net/news/2019/05/04/2653667/evropeyski-izbori-2019-kandidatat-za-evrodeputat-marin-zahariev-shte-prisastva-na-praznika-na-rodopskoto-cheverme-v-zlatograd.html", "text": "Кандидатът за евродепутат от ГЕРБ и СДС Марин Захариев ще бъде гост на празника на родопското чеверме в Златоград. Това съобщиха от пресцентъра на  ПП ГЕРБ . От 10.00 часа в автентично аранжирани дворове ще се приготвят традиционни местни ястия, а майстори ще завъртят 150 чевермета. Официалното откриване е от 11.00 часа на централния градски парк в Златоград с музикално шествие на 111 каба гайди. След това програмата ще продължи с изпълнения на фолклорни групи до късно вечерта. \r\nКметът на община Златоград Мирослав Янчев /ГЕРБ/ и организаторите на събитието приканват гостите на празника да бъдат с народни носии.  \r\nСред тях ще бъдат народният представител д-р Красимир Събев, областният координатор на ГЕРБ и кмет на Смолян Николай Мелемов, областният управител Недялко Славов.", "date": "2019.05.04", "title": "Европейски избори 2019: Кандидатът за евродепутат Марин Захариев ще присъства на празника на родопското чеверме в Златоград"}
{"url": "http://www.focus-news.net/news/2019/05/04/2653668/v-plovdiv-shte-se-sastoi-poklonenieto-pred-tlennite-ostanki-na-legendata-na-balgarskiya-futbol-dinko-dermendzhiev.html", "text": "Легендата на българския футбол Динко Дерменджиев ще бъде изпратен с поклонение в зала „Колодрума“, което ще започне в 10.00 часа. В 13.30 часа в църквата „Св. Архангел Михаил“ в централния гробищен парк в Пловдив ще се състои опелото, а непосредствено след него ще бъде и погребението на Динко Дерменджиев – Чико. \r\nНа 1 май 2019 г. легендата на „Ботев Пловдив“ и българският футбол Динко Дерменджиев-Чико почина месец преди да навърши 78 години. Емблематичният играч и треньор на „жълто-черния“ клуб почина след близо двумесечна борба за живота си вследствие на претърпян инсулт.  Динко Дерменджиев – Чико , е роден през 1941 г. навръх Деня на Ботев и загиналите за свободата на България - 2 юни. \r\nДерменджиев започва футболната си кариера като вратар в \"Марица\" Пловдив. През 1959 година преминава в редиците на \"канарчетата\", където защитава честта на ботевистите цели 19 сезона и се превръща в най-знаковата и разпознаваема фигура на \"жълто-черните\" в историята на клуба. \r\nС екипа на \"Ботев\" Дерменджиев изиграва 447 за първенство, в които отбелязва 194 гола. В европейските клубни турнири записва 10 двубоя, в които отбелязва 3 попадения. \r\nЧико е шампион с \"Ботев\" през 1967 година, носител е на купата на страната през 1962 година, вицешампион през 1963 година и бронзов медалист през 1961 година. Носител е на Балканската клубна купа с \"канарчетата\" през 1972 година. \r\nОбявяван е за \"Футболист на Пловдив\" през 1966, 1967 и 1976 година, \"Заслужил майстор на спорта\" през 1967 година и за \"Спортсмен №1 на България\" през 1974 година. \r\nДинко Дерменджиев е избран от привържениците на \"Ботев\" Пловдив за футболист №1 на клуба за ХХ век. \r\nВ националния отбор на България изиграва 58 срещи, в които бележи 19 гола. Чико участва на три световни първенства - в Чили през 1962 година, в Англия през 1966 година и в Мексико през през 1970 година. \r\nКато треньор е начело на Ботев в периодите  1979-1984, 1989-1991, 1992-1993, 1995-1996, 1997-1998, 1999-2001. \r\nНосител на купата на страната през 1981, бронзов медалист в първенството през 1981 и 1983 и финалист за Купата през 1984 и 1991 г. \r\nОсвен Ботев води още отборите на Чепинец (Велинград) (1978-1979), Шумен (1984-1985), младежкия национален отбор (1985-1987, 1994-1995) Спартак (Плевен) (1987-1988), Омония Арадипу (Кипър) (1988-1989), Марица (Пловдив) (1997), Левски (София) (1991/ес.), Хебър (1992), Черноморец (Бургас) (1995), Локомотив (София) (1996), Локомотив (Пловдив) (1996/пр., 1998-1999).", "date": "2019.05.04", "title": "В Пловдив ще се състои поклонението пред тленните останки на легендата на българския футбол Динко Дерменджиев"}
{"url": "http://www.focus-news.net/news/2019/05/04/2653671/burgas-tantsovi-dvoyki-ot-tsyala-balgariya-shte-se-sastezavat-za-kupata-na-pomorie.html", "text": "Община Поморие и Клуб по спортни танци „Поморие“ организират Държавно първенство „Купа България – 2019” – Открит национален турнир по спортни танци. Това съобщиха от пресцентъра на  Община Поморие . Танцовата надпревара ще се проведе в залата на хотел „Сънсет Ризорт“ Поморие. Oт 12.30 часа ще се проведе Национален турнир, а от 16.30 часа ще се състоят Купа Поморие и Купа България. \r\nНа 5 май от 12.30 часа ще се проведе турнир „Изгряващи звезди“, както и Състезание по шоу програми. Организаторите канят в залата всички жители и гости на Поморие да се насладят на изящните танци и да подкрепят любимите си танцови двойки.", "date": "2019.05.04", "title": "Бургас: Танцови двойки от цяла България ще се състезават за Купата на Поморие"}
{"url": "http://www.focus-news.net/news/2019/05/04/2653672/afp-samolet-izleze-ot-pistata-v-sasht-i-padna-v-reka-nyama-seriozno-postradali.html", "text": "Самолет \"Боинг“  737-800 излезе от пистата в САЩ и падна в река след кацане във военновъздушната база в Джаксънвил, Флорида в петък, съобщиха официални лица, няма сериозно пострадали, предава  AFP . \r\nСамолетът със 143 души на борда на авиокомпанията „Маями Еър Интернешънъл“, включително екипаж от военната база Гуантанамо в Куба, излезе от пистата и падна в река Сейнт Джоунс  в Джаксънвил, като всички пътници и екипажа  са евакуирани незабавно, съобщиха от военноморската база във Флорида. \r\n„Двадесет и един възрастни са били откарани в местни болници, но никой не е сериозно пострадал“, съобщиха в офиса на шерифа на Джаксънвил. \r\nНа други пътници е оказана първа помощ на място. \r\nСамолетът е превозвал военни и техните семейства. \r\nПричините за инцидента се изясняват.  Юлиян Марков", "date": "2019.05.04", "title": "AFP: Самолет излезе от пистата в САЩ и падна в река, няма сериозно пострадали"}
{"url": "http://www.focus-news.net/news/2019/05/04/2653673/sliven-obshtinata-e-podgotvila-bogata-kulturna-programa-za-mayskite-dni-na-kulturata-slivenski-ognyove.html", "text": "Община Сливен е подготвила богата културна програма за Майските дни на културата „Сливенски огньове“. Това съобщиха от пресцентъра на  Община Сливен . Днес в град Кермен ще се проведе Деветият фолклорен събор „Кермен 2019“.  \r\nСедмица на испанската и ибероамериканската култура ще бъде открита в зала „Сливен“ на 7 май, която ще продължи до 11 май. Пролетен концерт с участието на колективите при Народно читалище „Зора-1860“ ще зарадва публиката на 8 май. Той ще започне от 18.00 часа в зала „Зора“. \r\nXXI Национален фестивал на детската книга ще се проведе от 8 до 10 май. Програмата му включва концерт-спектакъл, куклени спектакли, концерти на открита сцена, представяне на книги, както и базар, изложби и др. \r\nПо повод Деня на Европа и Деня на победата - 9 май, в близост до фонтана „Кълбото“ от 10.00 часа ще бъде открит евробазар с участието на сливенски фирми, организации, институции и детски арт-работилници. От 17.30 часа в залата на Драматичен театър „Стефан Киров“ ще бъде връчена официалната награда „Константин Константинов“ за принос в детското книгоиздаване за 2019 г. \r\nНа 9 и 10 май ще се проведе научен форум „Дни на науката на Технически университет – София“ и XXIII Национална конференция с международно участие „Сливен 2019“. \r\nС церемония по поднасяне на венци и цветя пред паметника на Хаджи Димитър и сливенските възрожденци на 10 май ще бъдат отбелязани 179 години от рождението му. \r\nКонкурс-надпяване „С песните на Йовчо Караиванов“ ще се проведе в село Селиминово на 11 май. На 13 май на площад „Хаджи Димитър“ ще се проведе клетва на първокласника. От 20 до 22 май в Сливен гостува „София филм фест“. В програмата са включени и прояви, свързани с 24 май – Ден на българската просвета и култура и славянската писменост. От 27 до 28 май Сливен ще бъде домакин на Международен фестивал на анимационния филм „Златен кукер“, а от 31 май до 2 юни е 23-то издание на Международния детски фолклорен танцов фестивал „Приятелство без граници“.", "date": "2019.05.04", "title": "Сливен: Общината е подготвила богата културна програма за Майските дни на културата „Сливенски огньове“"}
{"url": "http://www.focus-news.net/news/2019/05/04/2653674/sofiya-horata-koito-zhiveyat-v-zonite-zatvoreni-za-poseshtenieto-na-papata-shte-imat-pravo-da-parkirat-v-sasedni.html", "text": "Хората, които живеят в зоните, затворени за посещението на папата, ще имат право да паркират в съседни. Това съобщиха от  Центъра за градска мобилност . Живущите в 4-та и 5-а подзони на „синя зона“, които имат винетни стикери, могат да паркират в съседните в периода до 7 май. По това време част от улиците в този район ще бъдат затворени заради официалното посещение на папа Франциск в България. Живущите в 4-та подзона ще могат да паркират в първа и във втора подзона на „синя зона“, както и в 11-та „зелена“ подзона. Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони. Промяната на начина на паркиране ще важи до 7 май 2019 г. включително.", "date": "2019.05.04", "title": "София: Хората, които живеят в зоните, затворени за посещението на папата, ще имат право да паркират в съседни"}
{"url": "http://www.focus-news.net/news/2019/05/04/2653677/sport-otborite-na-yuventus-i-torino-zavarshiha-11-v-gradskoto-derbi.html", "text": "Футбол: Отборите на Ювентус и Торино завършиха 1:1 в градското дерби. Символичните гости поведоха с гол на Лукич в 18-ата минута, а Кристиано Роналдо изравни за шампионите от Ювентус в 84-ата минута. Ювентус, който вече е спечелил титлата в Италия, не допусна съгражданите от Торино да се доближат до първата четворка, като ги остави на шесто място с 57  точки. \r\nВ събота играят Киево – СПАЛ и Удинезе – Интер.", "date": "2019.05.04", "title": "Спорт: Отборите на Ювентус и Торино завършиха 1:1 в градското дерби"}
{"url": "http://www.focus-news.net/news/2019/05/04/2653678/burgas-v-pomorie-shte-bade-otkrito-17-oto-izdanie-na-natsionalniya-trakiyski-folkloren-sabor-gergyovden-2019-godina.html", "text": "От 08.00 часа в Поморие ще бъде открито 17-ото издание на Националния тракийски фолклорен събор „Гергьовден 2019 година” Това съобщиха от пресцентъра на  Община Поморие . От 10.30 часа предстои официалното откриване пред открита сцена на НЧ „Светлина 1939” - Поморие. От 12.30 часа ще се състои Национален открит турнир по спортни танци – I част. От 16.30 часа ще се проведе Държавно първенство по спортни танци „Купа България” и „Купа Поморие – 2019” – II част. Мястото на провеждане е в зала „Емералд”, Сънсет Ризорт, Поморие, ул. „Княз Борис I” № 219. Събитията са част от програмата на „Майски празници Поморие'2019”.", "date": "2019.05.04", "title": "Бургас: В Поморие ще бъде открито 17-ото издание на Националния тракийски фолклорен събор „Гергьовден 2019 година”"}
{"url": "http://www.focus-news.net/news/2019/05/04/2653679/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-balgarski-igralen-film.html", "text": "Въвежда се временна организация на движението във връзка със заснемане на български игрален филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип, както следва:  \r\nОт 07.30 до 20.30 часа на 4 май на ул. „Цар Калоян“ между ул. „Алабин“ и ул. „Съборна“ ;  \r\nОт 07.30 до 20.30 часа на 5 май на ул. „Хан Крум“ между ул. „Г.С.Раковски“ и ул. „Уилям Гладстон“ и на ул. „Уилям Гладстон“ между ул. „Хан Крум“ и пл. „Славейков“.", "date": "2019.05.04", "title": "София: Въвежда се временна организация на движението във връзка със заснемане на български игрален филм"}
{"url": "http://www.focus-news.net/news/2019/05/04/2653680/pernik-na-svetli-petak-episkop-polikarp-osveti-manastir-v-selo-gorna-vrabcha-v-obshtina-zemen.html", "text": "На Светли петък, с благословението на Негово светейшество Българския патриарх и Софийски митрополит Неофит,   \r\nНегово преосвещенство Белоградчишкият епископ Поликарп - викарий на Софийския митрополит, освети манастир в село Горна Врабча, община Земен, област Перник, предаде репортер на  Агенция „Фокус“ . По-късно епископ Поликарп бе гост на откриването на централен градски площад в Костинброд и отбелязването на празника на града.  \r\nНикола ПЕТКОВ", "date": "2019.05.04", "title": "Перник: На Светли петък епископ Поликарп освети манастир в село Горна Врабча в община Земен"}
{"url": "http://www.focus-news.net/news/2019/05/04/2653682/veliko-tarnovo-remont-teche-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофар. Това съобщиха за  Радио „Фокус“ – Велико Търново  от Областно пътно управление. Условията за пътуване в региона са нормални. Времето е ясно и слънчево, а настилките – сухи. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В отсечката от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.04", "title": "Велико Търново: Ремонт тече по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/04/2653675/orkestarat-na-kamerna-opera-blagoevgrad-shte-iznese-savmesten-kontsert-v-skopie-s-muzikanti-i-artisti-ot-severna-makedoniya.html", "text": "Оркестърът на Камерна опера – Благоевград ще изнесе съвместен концерт с музиканти и артисти от Северна Македония. Това съобщиха от пресцентъра на  Община Благоевград . Музикалното събитие ще се проведе от 19.00 часа в най-голямата концертна зала в Скопие. Концертът е по повод 116 години от смъртта на революционера Гоце Делчев. Участието на Камерна опера – Благоевград е по покана на Международна фондация за сътрудничество и културно съревнование Гоце Делчев, с председател Христо Христов. На концерта се очаква да присъстват официални представителни лица от  двете страни.  \r\nСъвместният концерт в Скопие е своеобразно доказателство за добрите отношения между България и Македония. През 2017 година двете страни подписаха договор за добросъседство, приятелство и сътрудничество.", "date": "2019.05.04", "title": "Оркестърът на Камерна опера – Благоевград ще изнесе съвместен концерт в Скопие с музиканти и артисти от Северна Македония"}
{"url": "http://www.focus-news.net/news/2019/05/04/2653683/blagoevgrad-s-reditsa-sportni-i-kulturni-proyavi-tazi-godina-shte-bade-otbelyazan-praznikat-na-petrich.html", "text": "С редица спортни и културни прояви тази година ще бъде отбелязан празникът на Петрич – Гергьовден. Това съобщиха от пресцентъра на  Община Петрич . \r\nНа 4 май на площада в Петрич от 10.30 часа започва Парад на професиите и знанието в ПГИТ „Проф.д-р Асен Златаров“. В същия ден от 20.00 часа ще бъде поставено началото на концерт под надслов „Празник на моя град“ с участието на ОДК Петрич, НЧ „Братя Миладинови“, ВС „Сгушена звездица“ и специален гостуващ изпълнител Владимир Ампов – Графа. На 05 май от 09.00 часа започва велообиколката на планина Беласица, а от 10.00 часа са финалите на детския футболен турнир и състезанието по планинско колоездене. В същия ден от 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. От 18.00 часа започва празничен концерт в кв. „Дълбошница“. На 5 май от 20.00 часа на сцената на градски площад започва спектакълът „Как ще Ни стигнат американците“ на Ансамбъл „Българе“. На 6 май от 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова.", "date": "2019.05.04", "title": "Благоевград: С редица спортни и културни прояви тази година ще бъде отбелязан празникът на Петрич"}
{"url": "http://www.focus-news.net/news/2019/05/04/2653685/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в област Бургас. Това съобщиха за  Радио „Фокус“ – Бургас  от Областно пътно управление. Условията за шофиране са добри – видимостта е отлична, няма затворени пътни участъци, проходите са отворени за движение на всички моторни превозни средства. До 31 май т.г. движението по пътя Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Максималната скорост на движение е намалена на 50 км/ч. \r\nСпокойно се осъществява движението както по пътищата в областта, така и по основните пътни артерии на град Бургас. Няма образували се колони от автомобили в централната градска част, движението се осъществява без забавяне. \r\nМария ПОПЧЕВА", "date": "2019.05.04", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/05/04/2653684/premierat-boyko-borisov-izprashtame-legendata-na-balgarskiya-futbol-dinko-dermendzhiev-otide-si-edin-golyam-sportist-i-chovek.html", "text": "Днес изпращаме легендата на българския футбол Динко Дерменджиев. Отиде си един голям спортист и човек. Поклон пред паметта ти, Чико! Това написа премиерът Бойко Борисов в профила си в социалната мрежа  „Фейсбук“ . Днес е поклонението пред тленните останки на легендата на български футбол Динко Дерменджиев, който на 1 май 2019 г. почина на 77-годишна възраст.", "date": "2019.05.04", "title": "Премиерът Бойко Борисов: Изпращаме легендата на българския футбол Динко Дерменджиев, отиде си един голям спортист и човек"}
{"url": "http://www.focus-news.net/news/2019/05/04/2653676/blagoevgrad-obshtina-gotse-delchev-organizira-vazpomenatelno-otbelyazvane-na-116-ata-godishnina-ot-gibelta-na-gotse-delchev.html", "text": "Община Гоце Делчев организира възпоменателно отбелязване на 116-ата годишнина от гибелта на Гоце Делчев. Това съобщиха от пресцентъра на  Община Гоце Делчев . Отбелязването ще започне в 12.00 часа на централния площад в града, където ще бъдат положени венци и цветя на паметника на Гоце Делчев. Във възпоменателната церемония ще участва ръководството на Община Гоце Делчев, представители на институции, политически партии и неправителствени организации, както и на учебните заведения в града. \r\nВ 12.30 часа, в сервизния парк на бившия полк в Гоце Делчев ще бъде официално открит втори кръг от националния шампионат по планинско изкачване „Гоце Делчев“ 2019. Автомобилното състезание е организирано от Община Гоце Делчев, АСК „Дунев Рейсинг“ и БФАС, и е посветено на 116-та годишнина от гибелта на Гоце Делчев. \r\nВъв връзка с провеждане на състезанието ще бъде затворен за движение пътя Гоце Делчев – Попови ливади във времето от 12.30 до 19.00 часа и на 5 май във времето от 8.30 до 15.00 часа.", "date": "2019.05.04", "title": "Благоевград: Община Гоце Делчев организира възпоменателно отбелязване на 116-ата годишнина от гибелта на Гоце Делчев"}
{"url": "http://www.focus-news.net/news/2019/05/04/2653687/sofiya-na-tomina-nedelya-episkop-polikarp-shte-oglavi-arhiereyska-sveta-liturgiya-v-osenovlashki-manastir-rozhdestvo-bogorodichno-sedemte-prestola.html", "text": "На Томина неделя, 5 май, с благословението на Негово светейшество Българския патриарх и Софийски митрополит Неофит,   \r\nНегово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия в Осеновлашки манастир „Рождество Богородично“ – Седемте престола в община Своге, предаде репортер на  Агенция „Фокус“ . Началото е в 9.30 часа. Никола ПЕТКОВ", "date": "2019.05.04", "title": "София: На Томина неделя епископ Поликарп ще оглави Архиерейска света Литургия в Осеновлашки манастир „Рождество Богородично“ – Седемте престола"}
{"url": "http://www.focus-news.net/news/2019/05/04/2653688/burgas-poklonenie-pred-tlennite-ostanki-na-kmeta-na-selo-kozichino-krum-lechev-shte-se-provede-v-doma-mu.html", "text": "Поклонение пред тленните останки на кмета на село Козичино Крум Лечев ще се проведе от 10.00 часа в дома му. Това съобщиха от пресцентъра на  Община Поморие . Крум Лечев почина на 62-годишна възраст след кратко боледуване. \r\nКрум Лечев е роден на 3 март 1957 г. в село Оризаре. От 2015 г. бе кмет на село Козичино, община Поморие.", "date": "2019.05.04", "title": "Бургас: Поклонение пред тленните останки на кмета на село Козичино Крум Лечев ще се проведе в дома му"}
{"url": "http://www.focus-news.net/news/2019/05/04/2653681/fokus-makedoniya-kandidatite-za-prezident-si-razmeniha-lichni-napadki-v-posledniya-televizionen-debat.html", "text": "По македонски телевизионен канал в петък вечерта беше излъчен последният телевизионен двубой между кандидатите за президент Стево Пендаровски и Гордана Силяновска Давкова няколко часа преди началото на деня за размисъл, пише македонският  “Фокус“ .  \r\nКандидатите често се нападаха и не уважаваха времето на противника, пише изданието. \r\nИ двамата използваха лични обиди, като обвиняваха домакина, че не ги е защитил достатъчно от обидите на противника. \r\nПендаровски спомена бащата на Силяновска и го обвини в сътрудничество с УДБА (тайната полиция по времето на Титова Югославия – бел. ред.), а след това Силяновска заяви, че бащата на Пендаровски е бил част от полицейските структури. \r\nСиляновска обвини опонента си, че е работил за личните си интереси и не е направил нищо, когато разследването за опита за убийство на тогавашния президент Киро Глигоров е било прекратено и че той е човекът, който не се е качил на самолета с Борис Трайковски (този самолет катастрофира и всички, включително и президентът Трайковски загинаха – бел. ред.).  Юлиян Марков", "date": "2019.05.04", "title": "„Фокус“ (Македония)“ Кандидатите за президент си размениха лични нападки в последния телевизионен дебат"}
{"url": "http://www.focus-news.net/news/2019/05/04/2653686/d-r-elena-aleksandrova-rim-blagoevgrad-gotse-delchev-proyavyava-izklyuchitelna-politicheska-dalnovidnost-i-strategichesko-mislene-za-uspeha-na-obshtoto-delo.html", "text": "Гоце Делчев проявява изключителна политическа далновидност и стратегическо мислене за успеха на общото дело. Това каза за  Радио „Фокус“ – Пирин  д-р Елена Александрова, историк и уредник в Регионалния исторически музей в Благоевград по повод 116-ата годишнина от гибелта на революционера. „Той респектира турските власти с едно повсеместно масово въстание, внушава идеята за политическа свобода като единственото средство и за икономически просперитет на населението. Решението в Солун за въстание не е негово, но той го подкрепя и го превръща в една от основните си цели в живота си малко преди датата 4 май 1903 година“, каза още д-р Александрова. \r\nТя отбеляза някои основни моменти от житейския път на Гоце Делчев. „Това, което е известно на всички е, че е роден в Кукуш през 1872 година в семейството на Никола и Султана Делчеви. Завършва с отличие трети прогимназиален клас в родния си град, след това продължава учението си в Солунската мъжка гимназия, където се включва в революционни кръжоци. Самият Гоце Делчев е ръководител на такъв кръжок, където младежите – бъдещи дейци на революционната организация, се адаптират към новите идеи, които развиват и които в последствие определят хода на революционната борба“, добави д-р Александрова. През 1891 година Делчев постъпва във Военното училище в София, където получава най-високата за времето си военна подготовка и изучава тактиката и стратегията на военното дело. Като ученик се включва в дейността на емигрантите от Македония в София; пише на страниците на в-к „Македония“; редактира и други печатни издания“, обясни тя. \r\n„През 1894 година Гоце Делчев завършва Военното училище, но не се дипломира, тъй като е принуден да напусне София. Това е времето, когато е убит бившият министър-председател Стефан Стамболов и започват масови обиски и арести на дейци от Македония и емигранти. Гоце Делчев като един кукушанин също попада под прицела на тези обиски и когато попадат в неговата стая във Военното училище, се натъкват на революционна литература, поради което той е изключен от него“, коментира историкът. Тя добави, че се налага Гоце Делчев се да се върне в Македония, където се отдава за известно време на учителската професия. Под шапката на българската екзархия и на екзарх Йосиф, той е назначен за учител в Щип, където пък по това време главен учител е Дамян Груев и заедно с него организират неделни училища, в които щипчани слушат беседи, посветени на обединението на България, на дейността на Левски и Раковски, тоест той извършва не само просветителска, но и една чисто пропагандаторска революционна дейност. „В Щип той създава и първите революционни комитети. През 1896 година пък е учител в Банско, където истинската му цел е да създаде революционни комитети в долината на Разлог, както и в Горноджумайски регион. Прави обиколки почти из цяла Македония, където създава революционни комитети. Става дума за градовете Велес, Дойран, Кукуш, Радовиш, Скопие, Солун, целия Горноджумайски регион. По-късно през 1897 година пък обикаля Лерински и Костурски регион. От декември 1896 година Гоце Делчев напуска Банско и учителската професия, и се разделя завинаги с легалния живот, като изцяло посвещава дейността си на революционната борба в Македония“, отбеляза д-р Александрова. По думите ѝ през 1897 година начело на малка чета обикаля из Югозападна Македония. Избран е за един от главните ревизори на четническия институт, а освен това с Гьорче Петров са избрани и за първите задгранични представители на ВМОРО в София. Заедно с него разработват и първите програми и документи на организацията, уставът и правилника, както тогава се е наричала Български македоно-одрински революционни комитети. Това се случва след Солунския конгрес от 1896 година. „През 1902 година Гоце Делчев е на обиколка в Одринска Тракия. По негова инициатива в Пловдив се свиква конгрес на ВМОРО за Одрински революционен окръг. Привлечени са също много българи в комитета, особено такива с военно образование. От 2 до 4 януари 1903 година е известният Солунски конгрес, на който се взема решение за въстание. Както споменах Гоце Делчев не присъства, но в крайна сметка е принуден от обстоятелствата да приеме идеята въстанието да избухне през лятото на 1903 година. Трябва да отбележим, че първоначалните замисли на участниците в конгреса, са били въстанието да избухне още през пролетта, но когато Гоце Делчев разбира това се противопоставя категорично, най-малкото защото времето е много кратко за конкретна подготовка“, каза д-р Александрова. Според нея като главен ревизор на четническия институт, той знае каква е ситуацията в Македония и до каква степен е подготвено във военно отношение, и заедно с Дамян Груев успяват да отложат датата за лятото на 1903 година за Илинден. „През пролетта същата година Гоце заминава за Солун, където е Дамян Груев, за да направят последни уточнения относно подготовката на въстанието и на връщане към София на 4 май май 1903 година при село Баница, Серско, малката чета, с която той се движи, е обградена в една от крайните къщи, където е била отседнала и след завързалото се сражение Гоце Делчев пада убит, заедно с Димитър Гощанов и няколко други четници. След 15-часово сражение, както казва в спомените си Димо Хаджидимов, четата успява да се измъкне, но Гоце Делчев загива там“, уточни д-р Александрова. \r\nЛивия НИНОВА", "date": "2019.05.04", "title": "Д-р Елена Александрова, РИМ – Благоевград: Гоце Делчев проявява изключителна политическа далновидност и стратегическо мислене за успеха на общото дело"}
{"url": "http://www.focus-news.net/news/2019/05/04/2653691/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Температурите са от 1 до 9 градуса. Има разкъсана облачност, на места духа вятър. От спасителната служба съветват туристите да се съобразяват с метеорологичната обстановка, когато планират маршрута си. От ПСС предупреждават, че високите части на планините има доста сняг, така че туристите трябва да използват сериозни зимни обувки, а не маратонки. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.04", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/04/2653690/burgas-slavi-tomov-predstavya-patrik-modiano-v-kafe-s-avtograf.html", "text": "Слави Томов представя Патрик Модиано. Всяка първа събота на месеца от 17.00 часа, кафе „С автограф“ на ул. „Вола“ 1 ще се превръща в едно специално място, в което ще бъдат не само представяни литературни величия, но и обговаряни, като самата публика винаги ще има и пряк досег за диалог със съответния автор или тема. Това съобщиха от пресцентъра на  Община Бургас . Събитието вече има своите три издания сега, като стартира с творчеството на Томас Ман „Обезвълшебената планина“, Джеймс Балард-Маркиз дьо Сад и Морис Бланшо. \r\nЦелта на организаторите на предстоящите следобедни вечери е да станат център на много млади хора, които се интересуват не само от писане, но и следят най-модерните тенденции в литературата, като им създаде нужният адекватен комфорт дори за изява. \r\nПървата събота на този месец – 4 май, акцентът ще бъде поставен върху изключително интересният френски писател Патрик Модиано – Нобелов лауреат за 2014-та година, наричан също модерният Марсел Пруст. На вниманието на публиката ще бъдат представени романите му: „Хоризонт“, „Добри момчета“, „Улица, Тъмните магазинчета“, „Дора Брюдер“. \r\nПатрик Модиано (на френски: Patrick Modiano) е френски писател, автор на няколко десетки кратки романа, често смесващи биографични и художествени елементи. Кариерата му започва през 60-те години като няколко от първите му книги получават престижни награди. „Колкото повече неща остават неясни и загадъчни, толкова повече ме интересуват. Дори се опитвам да открия мистерия в неща, които нямат“, пише той в автобиографичната си книга „Кучешко потекло“. Във връзка с тази склонност към мистерията критиката го определя като modianesque - неясен, загадъчен, странен.", "date": "2019.05.04", "title": "Бургас: Слави Томов представя Патрик Модиано в кафе „С автограф“"}
{"url": "http://www.focus-news.net/news/2019/05/04/2653694/varna-ogranichenie-na-skorostta-do-30-kmchas-e-vavedeno-po-pat-iii-2902-panorama-kumanovo-pri-11-km-poradi-neravnosti-na-asfaltovata-nastilka.html", "text": "Ограничение на скоростта до 30 км/час е въведено по път III-2902 Панорама — Куманово при 11 км поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Забранено е преминаването на превозни средства над 10 тона по път I-9 в участъка Кранево – Варна при км 83. Обходният маршрут е по направлението Кичево – Оброчище. Движението по автомагистрала „Хемус“ се извършва двупосочно в платното за Варна в участъка Неофит Рилски – Девня, от км 389 до км 400, поради ремонтни дейности. Ограничено е качването на магистралата в посока София при пътен възел (п. в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Движението в участъка п. в. „Повеляново” – п. в. „Слънчево” от км 406 до км 416 се осъществява двупосочно в платното в посока Варна поради ремонтни дейности. Ограничено е движението в платно в посока София. Движението се отбива при км 416 до км 406 по път I-2 Русе – Варна. Ограничени са качването и слизането от автомагистралата при п. в. „Слънчево“, като автомобилите се пренасочват по път I-2 Русе – Варна. Очаква се ремонтите по магистралата да приключат до 24 май. Движението по автомагистрала „Черно море“ на виадукт „Звездица“, от км 2+511 до км 2+911, се осъществява еднопосочно в платното в посока Бургас. Прехвърлянето на движението става при км 2+329 и обратно при км 3+138, като се използват съществуващите преходи в разделителната ивица. Ремонтите ще приключат до 7 май. \r\nБояна АТАНАСОВА", "date": "2019.05.04", "title": "Варна: Ограничение на скоростта до 30 км/час е въведено по път III-2902 Панорама — Куманово при 11 км поради неравности на асфалтовата настилка"}
{"url": "http://www.focus-news.net/news/2019/05/04/2653693/evropeyski-izbori-2019-ivo-hristov-bsp-predstoyashtite-evroizbori-izglezhdat-abstraktno-za-mnozina-tay-kato-evropa-e-dalech-ne-samo-za-balgarite-a-i-za-vsichki-evropeytsi.html", "text": "Предстоящите евроизбори изглеждат абстрактно за мнозина, тъй като Европа е далеч не само за българите, а и за всички европейци. Тя се е обградила с един напълно неразбираем език и е загубила контакт с гражданите. Същевременно, обаче, тези избори са ключови за България. Те ще предопределят дали ще има условия за нови предсрочни парламентарни избори. Считам, че ако ГЕРБ победи с обичайните изборни технологии, ще се бетонира отново във властта. Затова победа за „БСП за България“ е спасителна за българската демокрация.  Това каза пред жители на Бургас кандидатът за евродепутат от листата на левицата Иво Христов, съобщиха от пресцентъра на  БСП .  \r\nПо думите му у нас демокрацията е все по-условно понятие. „Виждате, че  всичко в държавата се решава по  едноличната воля на премиера. Когато един човек и една партия владеят медиите, влияят на съда, договарят се с прокуратурата, упражняват се с държавния бюджет и т.н., това не може да се нарече демокрация\", коментира Христов. Той подчерта, че последният шанс да коригираме тази тенденция , която ще ни доведе до официализиране на автокрацията, е левицата да победи на предстоящите избори на 26 май. Христов коментира още, че или ще отворим перспектива за спасяване на българската демокрация, или  примирено ще наблюдаваме как тя си отива. \"Затова считам,  че на 26 май е необходима тотална мобилизация и е необходимо да гласуваме единствено и само за листата на „БСП за България“, категоричен бе Христов. Той заяви, че промъкването на други кандидати не крие никакъв риск за статуквото. По думите му, всички други партии са бивши или настоящи коалиционни партньори на ГЕРБ. \" Към момента единственият инструмент за демонтаж на тази опасна партия, която се установява в България, е БСП. Само БСП представлява алтернатива“, заключи Иво Христов.", "date": "2019.05.04", "title": "Европейски избори 2019: Иво Христов, БСП: Предстоящите евроизбори изглеждат абстрактно за мнозина, тъй като Европа е далеч не само за българите, а и за всички европейци"}
{"url": "http://www.focus-news.net/news/2019/05/04/2653689/evropeyski-izbori-2019-boyko-borisov-shte-prisastva-na-podpisvaneto-na-politichesko-sporazumenie-mezhdu-sds-i-dvizhenie-gergyovden.html", "text": "Председателят на Председателския предизборен щаб на ГЕРБ и партии, подкрепили листата на ГЕРБ и СДС за европейските избори, Бойко Борисов ще присъства на подписването на политическо споразумение между СДС и Движение \"Гергьовден\". Документът ще бъде подписан от председателите на двете формации Румен Христов и Драгомир Стефанов. Това съобщиха от пресцентъра на  ПП ГЕРБ . \r\nПодписването ще се състои от 9.00 часа в Централата на ПП ГЕРБ. След събитието са предвидени кратки изявления за представителите на медиите.", "date": "2019.05.04", "title": "Европейски избори 2019: Бойко Борисов ще присъства на подписването на политическо споразумение между СДС и Движение \"Гергьовден\""}
{"url": "http://www.focus-news.net/news/2019/05/04/2653699/blagoevgrad-politseyski-patrul-e-razpolozhen-na-glaven-pat-e-79-na-otbivkata-predi-kompleks-montsa-v-platnoto-v-posoka-kulata.html", "text": "Полицейски патрул със софийска регистрация 4366 е разположен на главен път Е-79 на отбивката преди комплекс \"Монца\" в платното в посока Кулата, предаде репортер на  Радио \"Фокус\"-Пирин . Трафикът е натоварен и в двете посоки. Пътуват много тежкотоварни автомобили, като на моменти се образуват колони.  \r\nЛивия НИНОВА", "date": "2019.05.04", "title": "Благоевград: Полицейски патрул е разположен на главен път Е-79 на отбивката преди комплекс \"Монца\" в платното в посока Кулата"}
{"url": "http://www.focus-news.net/news/2019/05/04/2653698/evropeyski-izbori-2019-sergey-stanishev-ot-plovdiv-na-26-may-izborat-e-mezhdu-statukvoto-ili-promyanata-sega.html", "text": "По данни на Националния статистически институт 22% от българите в 21 век живеят под линията на бедността. Още 20% живеят в големи материални лишения. Почти половината българи едва свързват двата края и това трябва да се промени, заяви категорично президентът на ПЕС Сергей Станишев и кандидат за евродепутат от „БСП за България“ по време на откриването на предизборната кампания на социалистите в Пловдив. Това съобщиха от пресцентъра на  БСП . Членове и симпатизанти на левицата го посрещнаха на Пловдивската главна, а младите социалисти, под звуците на „Бела чао“, настояха за промяна сега. „Тя ще се случи и само социалистите могат да я осъществят“, каза още Станишев. Той подчерта, че именно социалистическото движение е носител на надеждата. „Надеждата за по-добър живот, за качествено образование, достъпно здравеопазване и достойни доходи за всеки човек. Това е нашето верую“, посочи Станишев и обясни важността на предстоящите избори. По думите му залогът е голям и той се изразява в следното – българското общество ще направи избор, от който ще проличи дали предпочита статуквото или промяната сега. „Не вярвайте, че лявото в Европа е в упадък“, апелира президентът на европейските социалисти и демократи и се обоснова с примери. \"В Испания социалистическата партия спечели с ясен план за бъдещето. Преди това победиха социалистите във Финландия\", посочи той. По думите му такива са прогнозите и за левицата в Дания. „Ние ще бъдем с най-много премиери и еврокомисари. Затова е изключително важно да спечелим и най-много места в Европейския парламент. Така ще имаме силно ядро на прогресивен, социален и проевропейски алианс, силна група за ново начало и за желаната промяна“, каза в обръщението си към пловдивчани Сергей Станишев. В заключение той пожела на пловдивските социалисти да излъчват увереност, самочувствие и убедителност, за да знаят хората, че БСП и левицата в Европа имат план за бъдещето.  \r\nПловдивчанинът в листата с №18 Тодор Стоилов сподели, че съгражданите му са смазани от ежедневните несгоди, от ниските доходи, от липсата на перспектива. По думите му те нямат усещането за достойнствата на най-стария жив град в Европа и заради скандалите с титлата „Европейска столица на културата“. 31-годишния мениджър призова за повече ангажираност на 26 май, защото решенията, взети в ЕС, пряко рефлектират върху живота на всеки българин. „В края на този месец Европа ще може да сключи нов договор за по-социална и справедлива среда, за Европа на мнозинството, а не на малцинството. Нека на 26-ти излезем и покажем, че желаем повече Европа в България и повече България в Европа. Да заявим, че освен древен, искаме Пловдив да бъде и вечен, като гласуваме с № 18 за справедливост сега!“, завърши Тодор Стоилов.  \r\nЛидерът на пловдивските социалисти Красимир Трифонов официално заяви, че активът на партията има тежката и отговорна задача да опази изборния процес честен. Победа на БСП и успех в кампанията на двамата кандидати пожелаха в Пловдив също Калоян Паргов, председател на Градски съвет на БСП – София, и Александър Паунов, председател на Комунистическата партия в България.", "date": "2019.05.04", "title": "Европейски избори 2019: Сергей Станишев от Пловдив: На 26 май изборът е между статуквото или промяната сега"}
{"url": "http://www.focus-news.net/news/2019/05/04/2653700/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-na-tomina-nedelya.html", "text": "На Томина неделя, 5 май, в празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в катедралния храм „Св. Богородица“ в град Пазарджик, предаде репортер на  Агенция „Фокус“ . Началото е в 9.00 часа.  \r\nНикола ПЕТКОВ", "date": "2019.05.04", "title": "Пазарджик: Константийският епископ Яков ще оглави архиерейска света Литургия в катедралния храм „Св. Богородица“ на Томина неделя"}
{"url": "http://www.focus-news.net/news/2019/05/04/2653704/gabrovo-patnite-nastilki-v-regiona-sa-suhi-trafikat-ne-e-natovaren.html", "text": "Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 май. От Областно пътно – управление – Габрово съобщиха за  Радио „Фокус“ – Велико Търново , че пътните настилки в региона са сухи, а времето – ясно и слънчево. Трафикът не е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и връх Шипка при км 164+150. На мястото е поставена необходимата сигнализация, а укрепването ще продължи до 31 май. Ремонтни дейности се извършват по пътя между Севлиево и село Драгановци в отсечката от км 0+000 до км 14+600. Срокът за приключване на преасфалтирането там е 22 юни. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват шофьорите да карат с повишено внимание. Ремонтните дейности по укрепване на свлачището трябва да приключат до края на май. \r\nЛуиза ТРАНЧЕВА", "date": "2019.05.04", "title": "Габрово: Пътните настилки в региона са сухи, трафикът не е натоварен"}
{"url": "http://www.focus-news.net/news/2019/05/04/2653696/evropeyski-izbori-2019-sds-podpisa-politichesko-sporazumenie-s-dvizhenie-gergyovden-za-evroizborite.html", "text": "СДС подписаха политическо споразумение с „Движение Гергьовден“ за европейските избори, предаде репортер на  Агенция „Фокус“ . Споразумението беше подписано от председателя на СДС Румен Христов и председателя на „Движение Гергьовден“ Драгомир Стефанов в присъствието на лидера на ГЕРБ Бойко Борисов. \r\nРумен Христов посочи, че и двете формации имат визии за развитието на България. „Работили сме заедно през годините, имали сме и добри попадения като коалиция. Визията за външната политика изцяло се споделя от двете партии“, каза още лидерът на СДС. Христов посочи, че смята, че ще бъде постигнат желаният резултат десните да имат най-много хора в Европейския парламент. \r\nОт своя страна, Драгомир Стефанов подчерта, че е морален ангажимент за партията да не допуска БСП във властта. „Затова подкрепяме общата листа на СДС и ГЕРБ. Ние работим с щабовете на тези две партии от близо две седмици“, каза още той. \r\nТемата коментира и Бойко Борисов. „Самите хора в ГЕРБ, самите хора в СДС, самите хора в „Движение Гергьовден“ съзнават, че единството прави силата. И ако се разхвърлят гласовете в много партии, те отиват в нищото“, заяви Борисов. „Та и БСП с колко много партии направиха споразумение – това също значи несигурност. Щастлив съм, че в ГЕРБ започнахме да осъзнаваме, че не сме само ние единствените десни, че не само ние имаме кадри, които могат да управляват. Това ще бъде един тест за местните избори да се подготвим и да намерим най-доброто“, каза още лидерът на ГЕРБ. \r\nЦветилена СИМЕОНОВА", "date": "2019.05.04", "title": "Европейски избори 2019: СДС подписа политическо споразумение с „Движение Гергьовден“ за евроизборите"}
{"url": "http://www.focus-news.net/news/2019/05/04/2653703/evropeyski-izbori-2019-denitsa-zlateva-v-harmanli-obshtinite-sa-prevarnati-vav-feodalni-vladeniya.html", "text": "Има възможности да бъдат стимулирани и подпомагани местните производители. Общините трябва да си партнират с бизнеса. Но затова  трябва да има желание и разбиране от местната власт. Това заяви Деница Златева, зам.-председател на НС на БСП и кандидат за евродепутат от \"БСП за България\", в Харманли, където проведе срещи с представители на фирми от региона и жители на общината, съобщиха от пресцентъра на  партията . \"Една от належащите промени е промяна в начина, по който работи Българската банка за развитие. Не може да се предоставят средства на само избрани големи фирми, докато малките и средни предприятия да бъдат оставени да се борят често с непосилните кредитни условия на търговските банки\", каза още Златева. \r\nПо думите на Златева и в Харманли, подобно на цяла България, най-големите тревоги на хората са свързани с отчайващото ниво, до което са доведени образованието и здравеопазването. \"Това не са стоки, които да се продават на пазара, докато държавата наблюдава разрухата отстрани\", коментира тя. Деница Златева бе категорична, че болниците не трябва да продължават да бъдат търговски дружества. \"Има нещо порочно в сегашния модел - западат и се закриват общински болници, отварят се все повече частни болнични заведения в големите градове, а заплащането на лекари и медицински сестри е несправедливо”, каза още тя. \r\n\"Много общини се превърнаха във феодални владения, често основен работодател в района. Ще покажем, че има и друг начин да се управлява България, с дългосрочна визия и планиране, а не с кръпки и мерки на парче\", коментира Златева. По думите ѝ еврофондовете трябва да достигат до повече фирми и до повече земеделски стопани. Трябва да бъде намалена бюрокрацията, която задушава коректния български производител, търговец и земеделец.", "date": "2019.05.04", "title": "Европейски избори 2019: Деница Златева в Харманли: Общините са превърнати във феодални владения"}
{"url": "http://www.focus-news.net/news/2019/05/04/2653705/shumen-remontni-deynosti-se-izvarshvat-po-chast-ot-patya-harsovo-nikola-kozlevo.html", "text": "Ремонтни дейности се извършват по част от пътя Хърсово – Никола Козлево, предаде репортер на  Радио „Фокус“ – Шумен . Шофьорите трябва да се движат с повишено внимание от км 28 до км 38. Движението по пътя Радко Димитриево – Друмево e ограничено за товарни автомобили над 10 т поради свлачищни процеси. Обходният маршрут е Шумен – Овчарово – Друмево. Ришкият проход е отворен за движение. Върбишкият проход е затворен за всички видове пътни превозни средства. Пътните настилки в област Шумен са сухи и нормално проходими. Видимостта е добра. Засилен ще бъде пътният контрол, както по основните републикански пътища, така и по третокласните пътища на територията на областта. \r\nИвелина ИВАНОВА", "date": "2019.05.04", "title": "Шумен: Ремонтни дейности се извършват по част от пътя Хърсово – Никола Козлево"}
{"url": "http://www.focus-news.net/news/2019/05/04/2653707/blagoevgrad-politseyski-patrul-e-razpolozhen-na-vtoroklasen-pat-19-simitli-gotse-delchev-pri-otbivkata-predi-izhoda-na-selo-gradevo.html", "text": "Полицейски патрул с благоевградска регистрация 0575 е разположен на второкласен път 19 Симитли - Гоце Делчев при отбивката преди изхода на село Градево, предаде репортер на  Радио \"Фокус\" - Пирин . Автомобилът е позициониран в платното в посока Гоце Делчев. Трафикът не е натоварен. \r\nЛивия НИНОВА", "date": "2019.05.04", "title": "Благоевград: Полицейски патрул е разположен на второкласен път 19 Симитли - Гоце Делчев при отбивката преди изхода на село Градево"}
{"url": "http://www.focus-news.net/news/2019/05/04/2653708/afp-kral-rama-x-e-koronyasan-kato-kral-na-tayland.html", "text": "Крал Маха Ваджиралонгкорн, Рама X, бе коронясан в събота в бляскава церемония с хиндуистки и будистки ритуали, предава  AFP . \r\nКрал Ваджиралонгкорн е десетият монарх от династията Чакри, която управлява от 1782 г. насам. \r\nТой се изкачи на трона преди повече от две години след смъртта на баща му, но изчака дълъг период на траур, преди да бъде насрочена  датата на коронацията.  Юлиян Марков", "date": "2019.05.04", "title": "AFP: Крал Рама X e коронясан като крал на Тайланд"}
{"url": "http://www.focus-news.net/news/2019/05/04/2653706/na-svetla-sabota-pravoslavnata-tsarkva-pochita-sv-yoan-krastitel.html", "text": "На шестия ден от Светлата седмица след Великден православните християни отбелязват Светла събота. На този ден се почита св. Йоан Кръстител. Свети Йоан Кръстител е наричан още Предтеча, защото предрича идването на Христос на земята и подготвя пътя на месията с проповедите си. В река Йордан свети Йоан кръщава Исус Христос. Това обяснява и почитта, която му се отдава в Светлата седмица след Великден. \r\nТъй като съботният ден е посветен на мъртвите, хората раздават просфорки и червени яйца в памет на наскоро починали свои близки. \r\nПървата седмица след Великден е наречена Светла седмица, защото възкресението на Иисус Христос донася просветление и надежда за вечен живот на всички човеци. Седмицата завършва с Томина неделя, по името на св. ап. Тома, който единствен от дванайсетте апостоли на Исус не повярвал на Христовото възкресение.", "date": "2019.05.04", "title": "На Светла събота Православната църква почита св. Йоан Кръстител"}
{"url": "http://www.focus-news.net/news/2019/05/04/2653702/premierat-boyko-borisov-shte-napravim-vsichko-vazmozhno-poseshtenieto-na-papa-frantsisk-da-bade-dobra-reklama-za-balgariya.html", "text": "Ще направим всичко възможно посещението на папа Франциск да бъде добра реклама за България. Това каза пред журналисти министър-председателят Бойко Борисов, предаде репортер на  Агенция „Фокус“ .  \r\n„Има един факт – когато папата отива в една държава, целият свят се съсредоточава в тази държава, за да види защо точно там е отишъл. Факт е, че той ще бъде в България. С този си жест той показва толерантност към вероизповеданията и пример“, заяви Борисов. Той припомни подписването на договора за добросъседство със Северна Македония, споразумението за името на Северна Македония с Гърция и предоставянето на възможността югозападната ни съседка да влезе в ЕС и НАТО. „Сиреч, тези усилия, които положих лично аз – да не звучи като самохвалство, бяха оценени от папата с този жест да дойде не само в София, но и в страната, за да види как са устроени нашите градове и църкви. Което показва толерантност във вероизповеданията. Българите сме изключително толерантен народ и пример в това отношение. До нас във всяка една посока се водят войни – в Косово, в Крим, къде ли не. Така че и президентът Радев, и аз ще направим всичко необходимо това посещение да бъде една добра реклама за България“, подчерта Борисов. „Цял свят ще види, 780 камери ще снимат. Така че още веднъж се извинявам. Хубаво е, че единият ден е почивен и няма да затрудни работещите хора в България. Но мисля, че фактът, че той прие – този обичан папа, светът го харесва, е добър за България“, посочи премиерът. \r\nНа въпрос какви ще са първите му думи към папата, Борисов отговори: „Мисля, че не е важно аз както ще му кажа, важно е присъствието му в България. Важно е той в своето обръщение към света какво ще каже. Така че да не се правим на съизмерими с папата, ние сме по-скромни хора. Ще може българските граждани да го видят, да го пипнат. Това е изключително хубав жест към светите братя Кирил и Методий“. \r\nЦветилена СИМЕОНОВА", "date": "2019.05.04", "title": "Премиерът Бойко Борисов: Ще направим всичко възможно посещението на папа Франциск да бъде добра реклама за България"}
{"url": "http://www.focus-news.net/news/2019/05/04/2653697/varna-116-godini-ot-gibelta-na-gotse-delchev-shte-badat-otbelyazani-v-grada-s-polagane-na-ventsi-i-tsvetya-pred-pametnika-na-revolyutsionera.html", "text": "116 години от гибелта на Гоце Делчев ще бъдат отбелязани във Варна с полагане на венци и цветя пред паметника на революционера. Това съобщи за  Радио „Фокус“ – Варна  Ангел Ангелов, член на Македонското културно-просветно дружество „Гоце Делчев“. Събитието ще започне в 11.00 часа. Половин час по-рано в Македонския дом на ул. „Солун“ №2 ще започне открит урок по родолюбие на тема „България и Македония – културно-историческо наследство“. Доц. д-р Слави Славов от Института за исторически изследвания към БАН ще говори за Македония, като част от българското етническо, културно и духовно пространство, както и за казуса „Общо историческо минало“ на Република България и Република Северна Македония. Ще бъдат представени и различните теории за произхода на тракийските племена и българите от древността до Великото преселение на народите. По време на проявата ще бъдат наградени победителите в конкурса за ученически разказ „Моята родова история“. \r\nБояна АТАНАСОВА", "date": "2019.05.04", "title": "Варна: 116 години от гибелта на Гоце Делчев ще бъдат отбелязани в града с полагане на венци и цветя пред паметника на революционера"}
{"url": "http://www.focus-news.net/news/2019/05/04/2653710/alsat-m-slabo-zemetresenie-e-registrirano-v-rayona-na-skopie.html", "text": "Сеизмологичната обсерватория при Природо-математическия факултет в Скопие, тази сутрин в 5 часа и 58 минути местно врене (6:58 българско време) е регистрирала земетресение, чийто епицентър се намира на 11 км източно от Скопие в община Илинден, информира скопският телевизионен канал  “Алсат М“ . \r\nТрусът е с магнитуд  2,5 по скалата на Рихртер и е усетено от населението в Скопие, Илинден, Кадино и околностите с интензивност от III степен според европейската макросеизмична скала, се казва от Сеизмологичната обсерватория в Скопие.  Юлиян Марков", "date": "2019.05.04", "title": "„Алсат М“: Слабо земетресение е регистрирано в района на Скопие"}
{"url": "http://www.focus-news.net/news/2019/05/04/2653711/evropeyski-izbori-2019-momchil-nekov-darzhavata-tryabva-da-garantira-dohodite-na-fermerite.html", "text": "В България пресечната точка между европейската и  националната политика е да може правилно да се разпределят европейските средства и да има стратегия по сектори и визия за 10-15 години напред за всички сектори. Това каза кандидатът за евродепутат от „БСП за България“ Момчил Неков, който се срещна с жители на село Славянци, общ. Сунгурларе, съобщиха от пресцентъра на  БСП . Според него това, което трябва да се направи, е държавата да гарантира доходите на фермерите. По думите му, еврофондовете в България раждат корупция. „Това го видяхме с къщите за гости. Два шамара се случиха там. Единият е, че сега най-вероятно ще има санкция от Брюксел  и всички български данъкоплатци трябва да връщат тези пари. Вторият – заради тази шуробаджинащина, заради къщите за гости, които са уреждани за партийци и приближени кръгове е убит предприемаческият дух на българите в селските райони “, посочи Момчил Неков. \r\nПо темата за двойните стандарти при храните Неков припомни, че е бил единият докладчик по темата в европарламента за двойните стандарти. \"Ние свършихме работа на европейско равнище по този въпрос. Българското правителство сега трябва да си свърши работата и да промени законодателството така, че след това  мултинационалните компании, които произвеждат храни с двойно качество, да бъдат наказвани“, заяви Неков.", "date": "2019.05.04", "title": "Европейски избори 2019: Момчил Неков: Държавата трябва да гарантира доходите на фермерите"}
{"url": "http://www.focus-news.net/news/2019/05/04/2653712/evropeyski-izbori-2019-valeri-simeonov-prechkata-za-priemaneto-na-balgariya-v-shengen-sa-politicheski-evropa-prilaga-dvoyni-standarti.html", "text": "Пречката за приемането на България в Шенген са основно политически, Европа прилага двойни стандарти. \r\nТова каза Валери Симеонов, лидер на НФСБ и водач на листата на Коалиция „Патриоти за Валери Симеонов“, в предаването  „Денят започва с Георги Любенов“  по  БНТ . „Не миля, че България е спирана по пътя си към ЕС, както и не мисля, че корупционните скандали, които съществуват във всяка държава на ЕС и не са патент само на България, са пречката за влизането ни в Шенген. Пречката за приемането на България в шенгенското пространство са основно политически и коренят в държавите от Западна Европа, конкретно две, а не в това какво става в България и че това е толкова скандално, че европейските държави се притесняват да не влезе „троянски кон“ в Шенген. Не е така. Знаете, че България е изпълнила всички технически изисквания за присъствие в Шенсгенското пространство, но това показва и от друга страна, че Европа прилага двойни стандарти. Няма никакви сериозни причини България да не бъде приета“, заяви Симеонов. \r\nТой коментира и очакванията европейските избори да се превърнат в генерална репетиция за предсрочни парламентарни избори.„Нормално е да се очаква да има някакво изясняване на пропорциите между отделните политически сили, не виждам нищо лошо в това. В края на краищата по стечение на обстоятелствата след няколко месеца ще има местни избори“. \r\nПо думите му въпросите за терасите и апартаментите ще отминат и  ще дойде следващата кампания, в която България ще се зарие с кал до ушите. „В крайна сметка важни са стратегическите послания, важни са решенията, важно е бъдещето на страната. То не се определя от това да ли някой има асансьор в апартамента или някой друг е прескочил трапа, защото е имал покровителството на някой друг. Нееднаквия стандарт, който се прилага от прокуратура и от медии - всичко това ще отмине, но отговорността на всяка политическа сила и на всеки българин пред бъдещето си, остава - говоря за участието в евроизборите“, заяви Симеонов.", "date": "2019.05.04", "title": "Европейски избори 2019: Валери Симеонов: Пречката за приемането на България в Шенген са политически - Европа прилага двойни стандарти"}
{"url": "http://www.focus-news.net/news/2019/05/04/2653713/evropeyski-izbori-2019-mustafa-karadaya-ot-nikopol-mladite-sa-nositeli-na-promyanata.html", "text": "Носителите на промяната са младите хора. Това каза председателят на ДПС и водач на листата на ДПС Мустафа Карадайъ по време на предизборен митинг в град Никопол. Жители и гости от областта посрещнаха Централния лъч на ДПС на площада пред Общината, съобщиха от пресцентъра на  ДПС . \r\nНа нас ни вярват в Европа,  на нас ни имат доверие. Нас ни слушат в Европа, каза председателят на ДПС. Ние като ДПС, като носители на демокрацията в България, носители на промяната от Варшавския договор за да стигнем до НАТО и до ЕС. Ние днес имаме самочувствието, че трябва активно да участваме в промените в ЕС. Ние знаем как стават промените и за това залагаме на нашите млади и опитни хора, подчерта Мустафа Карадайъ. \r\nДнес ЕС има нужда от промяна, а промяната от енергия, посочи Карадайъ. Носителите на промяната са младите хора, обяви той. „Енергията на младите хора прави промяната, но ние в ДПС знаем, че само енергията не е достатъчна. Нужен е и опитът и мъдростта. Затова в нашата листа сме заложили на приемствеността, на опита и мъдростта и енергията на младите, за да може ЕС да се промени в правилната посока, заяви лидерът на ДПС. \r\nНие не заслужаваме и няма да бъдем най-бедната страна в Европа. Ние от ДПС отказваме да завещаем на децата си бедността и унижението. Искаме силна България и децата ни да учат и да създават поколения тук, заяви зам.-председателят на ПГ на ДПС Йордан Цонев.  \r\nИмаме нужда от силно ДПС, на местно ниво, национално ниво и в ЕП. Когато правата и свободите се нарушават в България, имаме нужда от по-висока трибуна. Тази в Брюксел и Страсбург. ДПС се превърна в универсален защитник на всички граждани на България, подчерта лидерът на Младежко ДПС и евродепутат Илхан Кючюк. \r\nДПС излъчи младата, компетентна, експертна, амбициозна, силна, нахъсана, искаща да промени България и Европа листа, която ще работи за всеки един от  вас, каза евродепутатът Искра Михайлова. \r\nНа предизборния митинг присъстваха още народният представител Велислава Кръстева, областният председател на ДПС Плевен Енгин Кючуков, кандидатите за евродепутати Атидже Алиева-Вели, Севим Мусак и Антоанета Асенова. \r\n04.05.2019г                                                                                               ДПС ПРЕСЦЕНТЪР", "date": "2019.05.04", "title": "Европейски избори 2019: Мустафа Карадайъ от Никопол: Младите са носители на промяната"}
{"url": "http://www.focus-news.net/news/2019/05/04/2653714/evropeyski-izbori-2019-sergey-stanishev-tsvetelina-penkova-i-ivan-krastev-shte-se-vklyuchat-v-iztochnoevropeyskiya-festival-v-london-na-5-may.html", "text": "На 5 май 2019 г. в Енфийлд, Северен Лондон, българите във Великобритания ще се включат в най-големия фестивал на българската общност в Обединеното кралство – традиционното Гергьовско хоро, което тази година ще се организира съвместно с фестивала на Източноевропейската култура. Това съобщиха от пресцентъра на  БСП . Гости ще бъдат кандидатите за ЕП от „БСП за България“ Сергей Станишев, Цветелина Пенкова и Иван Кръстев. \r\nИдеята за този фестивал е да се промотира културата на страните от Източна Европа и да развенчае внушаваната с години от крайнодесни политически партии и таблоиди във Великобритания подвеждаща представа за тези държави. \r\nОрганизатори на фестивала са благотворителната организация „Български фолклор, традиции и култура”, East European Forum – платформа на 45 организации, подкрепящи гражданите на ЕС във Великобритания, БСП-Лондон, кметство Енфийлд и Forty Hall & Estate. \r\nНад 2 млн. граждани на ЕС от Източна Европа живеят в Обединеното кралство. Един милион от тях са в столицата. Техният принос към това Лондон да е един от най-проспериращите градове в света е безспорен. Те плащат данъци, цели отрасли от икономиката зависят от тях – от хотелиерство, ресторантьорство, строителство, до здравеопазване. \r\nДо момента над 15 български групи за народна музика и танци са потвърдили участие, както и представители на общностите от Румъния, Полша, Сърбия, Унгария, Украйна, Македония и Кипър. \r\nСпециални гости на фестивала ще бъдат Кхалид Махмуд, депутат от Лейбъристката партия и министър в сянка на външните работи и Британската общност, Сарай Каракас – кмет на Енфийлд, Несил Калискан – председател на общинския съвет в Енфийлд, Кейт Осамор - депутат, Джоан Райън - депутат, Джоан Маккартни – заместник-кмет на Лондон,  представители на Home Office, the3million и New Europeans – двете най-големи организации в подкрепа на гражданите на ЕС във Великобритания, представители на Лейбъристката партия, както и на екипа на кмета на Лондон, Садик Кан. \r\nВ рамките на фестивала кандидатите за евродепутати ще проведат среща с българската общност.  \r\nЛидерът на европейската левица Сергей Станишев ще се срещне и с ПЕС-Лондон, обхващаща партии-членки на ПЕС със структури във Великобритания.", "date": "2019.05.04", "title": "Европейски избори 2019: Сергей Станишев, Цветелина Пенкова и Иван Кръстев ще се включат в Източноевропейския фестивал в Лондон на 5 май"}
{"url": "http://www.focus-news.net/news/2019/05/04/2653709/papa-frantsisk-pristiga-u-nas-s-delegatsiya-na-nay-visoko-nivo-na-5-may.html", "text": "Негово Светейшество папа Франциск ще пристигне на 5 май в София с папска свита, съставена от 35 души - най-висши представители на Светия Престол. Това съобщиха от  правителствената информационна служба . Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на Папските литургични чествания, координаторът на папските пътувания монсиньор Маурицио Руеда и др.  \r\nПо време на апостолическото си пътуване в София папа Франциск, който ще бъде посрещнат на летище „София“ от министър-председателя Бойко Борисов, ще проведе среща с президента Румен Радев, гражданското общество и дипломатическия корпус. Главата на Римокатолическата църква ще се срещне с Негово Светейшество Българския патриарх Неофит в Синодалната палата, след което ще проведе тиха молитва пред олтара на Светите братя Кирил и Методий в катедралния храм „Свети Александър Невски“.  \r\nТочно в 13.00 часа българско време на 5 май папа Франциск ще произнесе на пл. „Свети Александър Невски“ неделната молитва „Царице небесна“. Това е първото основно събитие със Светия отец, на което ще могат да присъстват граждани и гости на столицата.  \r\n„Царице небесна“ всяка седмица се проследява в ефир от над 100 милиона вярващи от цял свят. Този път тя ще е от столицата на България.  \r\nМолитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали. Почти 10 години - от 1924 до 1935 г. той е бил в България като апостолически легат.  \r\nПапа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България.   \r\nНакрая папа Франциск ще направи кратко обръщение към света, свързано с актуални въпроси.   \r\nВторото основно събитие със Светия отец, на което ще могат да присъстват гражданите, е неделната литургия на пл. „Княз Александър Първи“. Това ще е най-масовото събитие с участието на Светия Отец като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини.  \r\nНа 6 май папа Франциск ще посети бежанския център „Враждебна“, след което в град Раковски ще проведе света литургия с първо причастие на 250 деца в църквата „Пресвето сърце Исусово“. Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души.  \r\nС част от католическата общност Светият отец ще се срещне в църквата „Св. Архангел Михаил“ в Раковски.  \r\nПосещението на папа Франциск у нас ще завърши със събитието за мир на пл. „Независимост“ в София. Тогава Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли, символ на мира. На сцената на събитието ще има маслиново дърво и рози, символ на България.  \r\nКакто ще е посрещнат от българския министър-председател, папа Франциск ще бъде и изпратен от премиера Бойко Борисов на 7 май сутринта.", "date": "2019.05.04", "title": "Папа Франциск пристига у нас с делегация на най-високо ниво  на 5 май"}
{"url": "http://www.focus-news.net/news/2019/05/04/2653718/sport-evertan-pobedi-barnli-s-20-v-mach-ot-visshata-liga.html", "text": "Футбол: Евертън победи гостуващия Бърнли с 2:0 в откриващия мач от 27-ия кръг на Висшата английска лига.   \r\nАвтогол на Бен Мий и попадение на Шеймъс Коулмън в рамките на три минути преди почивката осигуриха успеха на домакините. Евертън не е допуснал гол в последните си три мача и запази шансове за седмото място, даващо право на участие в Лига Европа.  \r\nБърнли нямаше особена мотивация, след като със силна серия през април си гарантира оцеляването в елита. Гостите отправиха само един точен удар към вратата на Том Хийтън.", "date": "2019.05.04", "title": "Спорт: Евертън победи Бърнли с 2:0 в мач от Висшата лига"}
{"url": "http://www.focus-news.net/news/2019/05/04/2653717/evropeyski-izbori-2019-valeri-simeonov-opasnostta-za-balgariya-e-da-nyama-otgovorni-predstaviteli-v-es.html", "text": "Опасността за България е да няма представителство в ЕС от гледна точка на възможности за въздействие, да няма отговорни представители в ЕС. Това каза Валери Симеонов, лидер на НФСБ и водач на листата на Коалиция „Патриоти за Валери Симеонов“, в предаването  „Денят започва с Георги Любенов“  по  БНТ . „Винаги ще има тенденции на изместване на центъра на тежестта към по-големите държави, защита интересите на по-старите членове на ЕС и до известна степен ощетяване на новите. Това са естествени процеси, основно икономически. Това е ежедневие и с това трябва да свикнем. Трябва да се борим за отстояване на интересите на отделни браншове, на националните интереси - това е целта на присъствието на България в ЕП и към това трябва да се стремим“, заяви Симеонов.  \r\nПо думите му на предстоящите европейски избори българският народ трябва да направи така че в ЕС да не отиват хора, които да вдигат шумотевица до небесата, когато едно решение влезе в ЕП. „Този пакет „Мобилност“ не е от времето на Макрон, а от 4 години - къде бяха нашите евродепутати да алармират обществеността, да търсят съюзници, да се подготвят за това решение. Шумът се вдигна, когато това решение влезе в зала“, коментира той. По думите му не е по-различна ситуацията с Истанбулската конвенция и директивата за защита на личните данни.", "date": "2019.05.04", "title": "Европейски избори 2019: Валери Симеонов: Опасността за България е да няма отговорни представители в ЕС"}
{"url": "http://www.focus-news.net/news/2019/05/04/2653719/gen-andrey-botsev-modernizatsiyata-na-armiyata-e-neobratima.html", "text": "Модернизацията на Българската армия е необратима и се надяваме трите най-големи договора - за авиацията и сухопътните войски, да бъдат сключени до края на годината. Това заяви началникът на отбраната ген. Андрей Боцев в предаването  „Денят започва с Георги Любенов“  по БНТ. Той посочи, че през последните 30 г. не се е правело почти нищо и сега е много трудно да се навакса. \r\nТой съобщи, че на 6 май за САЩ заминава работната група, която ще преговаря за закупуването на новите изтребители Ф-16. Основната им цел е да подобрят условията по заплащането и да договорят времето за доставка. Освен това България иска у нас да се обучава личният състав и да се извършват ремонтните дейности по обслужването на самолетите, за което е необходимо да се осигури апаратура. \r\nПо проекта за модернизация на въоръжението на Сухопътните войски ген. Боцев съобщи, че забавянето на изпълнението му се дължи на големия брой машини, за който става дума. По проекта целта на България е да се сключи договор за индустриално сътрудничество, като бойните машини се сглобяват у нас. \r\nОстава проблемът с неокомплектоването на армията като 20% от местата остават незаети. Особено тежко е положението в Сухопътните войски. \r\n„Нашите момичета и момчета правят чудеса не само в изпълнение на задълженията си, но и в издигане на имиджа на България пред нашите партньори, въпреки остарялото въоръжение, техника и оборудване“, заяви той. \r\n10 представителни блока с над 1000 военнослужещи и 48 вида въоръжение и техника ще участват в Гергьовденския парад на 6 май. Военните се надяват на хубаво време, за да могат гражданите да видят прелитащите над София самолети и хеликоптери. \r\nГен. Боцев съобщи, че планираното участие на рота и оркестър от Северна Македония няма да се осъществи, тъй като в последния момент се е оказало, че те не са успели да се подготвят. \r\nСредствата за Гергьовденския парад на 6 май са предварително планирани в бюджета за армията и допълнителни пари не са похарчени, увери началникът на отбраната.", "date": "2019.05.04", "title": "Ген. Андрей Боцев: Модернизацията на армията е необратима"}
{"url": "http://www.focus-news.net/news/2019/05/04/2653720/evropeyski-izbori-2019-nikolay-dikov-kandidat-za-evrodeputat-ot-gerb-ne-merim-vremeto-v-mandati-a-v-tova-kolko-problemi-mozhem-da-reshim.html", "text": "Противопоставянето, в която и да е сфера на живота, не е градивно и не води до нищо добро. Мен ме интересува как след всяка една предизборна кампания и избори може да направим нещо по-добро за хората. Това каза кандидатът за евродепутат от ГЕРБ Николай Диков при срещата си с жители на старозагорското село Казанка, съобщиха от пресцентъра на  партията . „Имаме силен екип на местно ниво и това ни дава възможност да отстояваме позициите на Стара Загора и региона, както и онова, което смятаме, че е важно в национален и европейски план“, подчерта той. \r\nНиколай Диков посочи, че няма по-правилна политическа платформа от това да бъдем членове на ЕС. Той представи своите приоритети, сред които защитата на енергийния комплекс „Марица изток“. „Не става въпрос само за работни места, икономическа и социална значимост. Става въпрос за националната сигурност, защото благодарение на комплекса се произвежда 40 процента от електроенергията необходима на страната ни. Освен това тя се добива от изцяло български въглища, като в същото време се отделя голям ресурс и за екология“, обясни кандидатът за евродепутат от ГЕРБ. \r\nТой посочи, че продължава стремежът за развитие на Стара Загора и за повече възможности за работа с европейски проекти. „Да, имаме 51 села и това е голямо предизвикателство. Фактът, че се възползваме максимално от солидарността на ЕС дава възможност на Община Стара Загора да заделя и повече средства от собствения си бюджет за селата“, подчерта Николай Диков. Той бе категоричен, че има много натрупани с десетилетия проблеми в малките населени места и за съжаление не може всичко да бъде решено за година – две. „Винаги сме били честни с хората и не обещаваме невъзможни неща, но се стремим да работим така, че промяната да се усети във всяко едно село. Не мерим времето в мандати, а в това колко проблеми можем да решим“, каза Николай Диков. Той изброи част от големите инфраструктурни проекти реализирани в общината с помощта на европейските програми – обновени паркове и булеварди, изцяло ремонтирани училища, детски градини и ясли, нов градски транспорт, подменена ВиК инфраструктура, спортни и детски площадки и др.", "date": "2019.05.04", "title": "Европейски избори 2019: Николай Диков, кандидат за евродепутат от ГЕРБ: Не мерим времето в мандати, а в това колко проблеми можем да решим"}
{"url": "http://www.focus-news.net/news/2019/05/04/2653716/evropeyski-izbori-2019-eva-maydel-gerb-tryabva-da-rabotim-poveche-za-da-izkarame-detsata-navan-sred-prirodata.html", "text": "Трябва да работим повече, за да изкараме децата навън, сред природата. Това каза кандидатът за евродепутат от ГЕРБ Ева Майдел, която откри детския риболовен турнир „Хвани и пусни“ в района на Велико Търново, предаде репортер на  Радио „Фокус“ – Велико Търново . Състезанието, в което участват десетки младежи, се провежда за втора поредна година. Ева Майдел припомни, че целта му е да поощри младите хора да прекарват повече време на открито. Тя допълни, че подкрепя всички подобни инициативи, защото е важно да се работи за активното развитие на децата. Според нея е необходимо да се откъсваме по-често от ежедневието и рутината, за да сме по-здрави и успешни. Турнирът се организира по инициатива на общинския съветник от ГЕРБ Деян Хаджийски и Димчо Христов от местен риболовен магазин. На откриването на събитието присъства и областният координатор на ГЕРБ-Велико Търново инж. Даниел Панов, който също поздрави участниците в състезанието. Той приветства и родителите на децата и ги посъветва по-често да се включват в такива акции. Организаторите на турнира подчертаха, че всички риби, хванати днес, ще бъдат пуснати в река Янтра. Целта е всички деца да се почувстват победители.  \r\nПосещението на Ева Майдел във Великотърновска област продължава с участие в хоротека, която ще се проведе в центъра на село Пчелище от 11.30 часа.", "date": "2019.05.04", "title": "Европейски избори 2019: Ева Майдел, ГЕРБ: Трябва да работим повече, за да изкараме децата навън, сред природата"}
{"url": "http://www.focus-news.net/news/2019/05/04/2653723/arhiereysko-namestnichestvo-pazardzhik-parvata-sedmitsa-sled-velikden-e-narechena-svetla-sedmitsa-zashtoto-vazkresenieto-na-iisus-donasya-nadezhda-za-vechen-zhivot-na-vsichki-chovetsi.html", "text": "На шестия ден от Светлата седмица след Великден православните християни отбелязват Светла събота, съобщиха от  Архиерейското наместничество  в Пазарджик. Днес се почита св. Йоан Кръстител, който е братовчед и предшественик на Иисус Христос. Според Евангелието именно Йоан предсказва идването на месията. Това обяснява и почитта, която му се отдава в Светлата седмица след Великден. Тъй като съботният ден е посветен на мъртвите, хората раздават просфорки и червени яйца в памет на наскоро починали свои близки. Първата седмица след Великден е наречена Светла седмица, защото възкресението на Иисус Христос донася просветление и надежда за вечен живот на всички човеци. Седмицата завършва с Томина неделя, по името на св. ап. Тома, който единствен от дванайсетте апостоли на Исус не повярвал на Христовото възкресение.", "date": "2019.05.04", "title": "Архиерейско наместничество - Пазарджик: Първата седмица след Великден е наречена Светла седмица, защото възкресението на Иисус донася надежда за вечен живот на всички човеци"}
{"url": "http://www.focus-news.net/news/2019/05/04/2653721/evropeyski-izbori-2019-yavor-bozhankov-balgarite-veche-znayat-che-evrosredstvata-se-usvoyavat-ot-edni-i-sashti-litsa-blizki-do-vlastta.html", "text": "В началото на скандала с \"Апартаментгейт\" нещата изглеждаха, вероятно на повечето хора, на битово ниво, но се оказа, че тези имоти са възел. В него са заплетени търговия с влияние, лобизъм и промяна на законодателство.\" Това заяви по БСТВ народният представител от ПГ на „БСП за България” Явор Божанков, съобщиха от пресцентъра на  БСП . „Българските граждани са наясно как се използват европейските средства и че се усвояват от едни и същи лица, близки до властта. Това компрометира  имиджа на страната ни навън. Правителството произвежда само скандали”, добави още Божанков. Той цитира случай, в който къща за гости в Горна Оряховица е на първия братовчед на кмета на града. Човекът е бил известен само с това, че работи в железниците, а не като предприемач с високи доходи. „Къщата стана популярна миналата година. Местен ежедневник писа, че най-скъпата къща в региона е за продан. Тя е построена от фирма, спечелила обществени поръчки в региона за 2,7 млн. лева. Въпросният братовчед на кмета, работещ в железниците, е придобил фирмата само за 500 лева. На петата година от своята програма, къщата е обявена за продан за 400 000 лева. Проверката ни показа, че къщата не е имала интернет сайт или телефон, за да може да бъде наета”, обясни Божанков случая от Горна Оряховица. Той попита- дали братовчедът на кмета на града не е подставено лице и дали градоначалникът има  съпричастност към луксозния имот и има ли собствено участие в проекта. Той продължи да пита в ефира на БСТВ- дали има злоупотреби с евросредства. „Единствено разследващите могат да се произнесат и ние ще изчакаме становището им”, допълни Божанков. По думите му само близки до властта усвояват евросредствата. „Само БСП може да промени този порочен кръг, който злоупотребява с европейските пари”, добави депутатът. По думите му, на върха на айсберга са апартаментите на властта, но надолу е същинската корупция.", "date": "2019.05.04", "title": "Европейски избори 2019: Явор Божанков: Българите вече знаят, че евросредствата се усвояват от едни и същи лица, близки до властта"}
{"url": "http://www.focus-news.net/news/2019/05/04/2653715/zoran-zaev-da-izberem-stevo-pendarovski-za-prezident-v-nedelya.html", "text": "Македонският премиер изброи три причини македонците да изберат Стево Пендаровски, цитирани от скопския телевизионен  “Канал 5“ . \r\n„Първата причина е  никога повече да няма „режим“. Втората, е да вървим заедно по правилния, европейски път, по пътя на благополучието. И третата, в неделя 5-ти, в петия месец, избираме Стево Пендаровски, петият президент на Македония“, заяви министър-председателят и лидер на СДСМ Зоран Заев пред гражданите на Битоля. \r\nОсвен Заев, на срещата присъстваха и външният министър Никола Димитров, и кандидатът за президент Стево Пендаровски. \r\nПреди началото Заев каза, че най-важната е отговорността пред държавата. „Най-важното е да излезем, да гласуваме и да изберем президент на нашата страна. Това е най-важното послание. Разбира се, успоредно и равнопоставено с него, трябва да вървим напред, да вървим заедно. Това е единствения път, който нашите граждани очакват от страната ни, трябва  да потвърдим това и да продължим по единствения път, който ще ни води заедно със съвременните европейски страни, каза Заев. \r\nТой смята, че ще има по-голяма активност в неделя и че Пендаровски ще спечели с убедителна разлика в Битоля и в цялата страна. \r\n„Посланието ни е да се залага на 5 май с всичко положително, което е било направено за нашата страна досега, и ние знаем какво е направено. На практика сме де факто член на НАТО, след по-малко от два месеца ще получим дата за преговори, имаме исторически споразумения с България и с Гърция, затворихме Рамковото споразумение и не трябва да допускаме обратното и да получим мнозинство, което ще означава връщане на години, и може би десетилетия назад. Знаем предишният режим в какво превърна живота ни, знаем, че Македония беше изолирана държава. С тази власт и чрез гласуване за номер 3 можем да продължим напред“, каза Пендаровски. \r\nМеждувременно външният министър Никола Димитров говори за важността на интеграцията в НАТО и изтъкна, че с присъединяването си към НАТО основите и покривът на „македонския дом“ завинаги стават безопасни и сигурни. Но сега, както той каза, това го знаят и международните компании, които твърдо инвестират в „стабилен дом“.  Юлиян Марков", "date": "2019.05.04", "title": "Зоран Заев: Да изберем Стево Пендаровски за президент в неделя"}
{"url": "http://www.focus-news.net/news/2019/05/04/2653722/evropeyski-izbori-2019-boyko-borisov-prisastva-na-podpisvaneto-na-politichesko-sporazumenie-mezhdu-sds-i-dvizhenie-gergyovden.html", "text": "Председателят на Председателския предизборен щаб на партиите, подкрепили листата на ГЕРБ и СДС, Бойко Борисов присъства тази сутрин на подписването на политическо споразумение между СДС и „Движение Гергьовден“, което се проведе в Централата на ГЕРБ в София. Това съобщиха от пресцентъра на  партията . \r\n„Всеки един човек в ГЕРБ ясно осъзнава, че единството прави силата. Ако десните партии не се бяха обединили за европейските избори – рискувахме много гласове да се разпилеят, да отидат в нищото, дори и при БСП. Не сме единствените десни и е напълно нормално да обединим сили с други формации с оглед на общата ни цел - ЕНП да има най-сериозно представителство в следващия ЕП“, посочи председателят на ГЕРБ Бойко Борисов след подписването. Той бе категоричен, че БСП и „Да, България“ работят заедно. „Някога някой да е чул БСП или „Да, България“ да кажат лоша дума един за друг. Ако се направи анализ на потеклото на „Да, България“, ще се даде отговор на въпроса на какво се дължи тази близост с БСП“, коментира председателят на Председателския предизборен щаб на ГЕРБ и партиите, подкрепили евролистата. \r\n„Да подкрепим единствената дясна листа е естествен избор за нас. Тъмночервени облаци са надвиснали над страната и затова е изключително важно да спрем БСП да не влезе във властта“, заяви на свой ред председателят на „Движение Гергьовден“ Драгомир Стефанов. \r\nПо думите на председателя на СДС Румен Христов, когато наближат избори е нормално партии със сходни виждания да потърсят обединение. Той отново изтъкна важността на това БСП/БКП да не бъдат допускани във властта и изрази увереност, че ГЕРБ и СДС ще излъчат най-много евродепутати. \r\n„ЕНП е силата на ЕП. Всяка дясна формация в България трябва да осъзнае значимостта на това колко мандата ще получи ЕНП в следващия ЕП, а доколкото знам „Да, България“ ще изпратят своя представил другаде, ако той влезе. Без подкрепата и доверието на ЕС сме заникъде. Преди няколко години бяхме в такава ситуация, спряха ни еврофондовете“, каза почетният председател на „Движение Гергьовден“ Любен Дилов – син.", "date": "2019.05.04", "title": "Европейски избори 2019: Бойко Борисов присъства на подписването на политическо споразумение между СДС и „Движение Гергьовден“"}
{"url": "http://www.focus-news.net/news/2019/05/04/2653727/evropeyski-izbori-2019-balgarite-v-germaniya-shte-mogat-da-glasuvat-na-izborite-za-chlenove-na-evropeyski-parlament-za-parvi-pat-v-21-grada.html", "text": "Благодарение на усилията на Министерството на външните работи и посолството ни в Берлин за първи път българските граждани в Германия ще могат да гласуват в 13 допълнителни секции по време на изборите за членове на Европейски парламент (ЕП) от Република България на 26 май, след като федералните власти уважиха желанието на страната ни за разкриване на още секции. Това съобщиха от пресцентъра на  министерството . \r\nТе ще допълнят секциите към трите ни дипломатически и консулски представителства в Германия и петте офиса на почетните ни консули. Така на изборите за ЕП сънародниците ни, които упражнят в Германия правото си на глас за членове на ЕП от България, ще могат да го направят в общо 21 града. \r\nВ столицата Берлин ще се гласува в сградата на посолството, като ще се влиза от входа на „Лайпцигер щрасе“ 19. Консулските ни представителства в Мюнхен и Франкфурт на Майн ще открият избирателни секции на адресите си „Валхалащрасе“ 7 и „Екенхаймер ландщрасе“ 101 съответно. В Хамбург българите могат да гласуват в офиса на почетния ни консул на улица „Алстертор“ 15. В Дармщадт секцията ще е на адреса на почетното консулство на „Хилпертщрасе“ 3, а в Магдебург – на „Хекелщрасе“ 9. Избирателни секции ще имаи в почетните консулства на България в Мюнстер – „Бисмаркалее“ 1 (Търговска камара) и в Щутгарт –„Мьорикещрасе“ 11. Всички секции ще бъдат отворени за гласуване между 7.00 ч. сутринта и 20.00 ч. вечерта на 26 май. \r\nОтделно българската държава ще организира отварянето на избирателни секции в градовете Аахен, Бремен, Дортмунд, Дрезден, Ерфурт, Фрайбург, Хановер, Карлсруе, Кьолн, Констанц, Лайпциг, Нюрнберг и Регенсбург. Те ще бъдат отворени за гласуване между 7.00 и 20.00 ч. на 26 май, а адресите им ще бъдат своевременно съобщени на интернет-сайта на посолството ни в Берлин и на интернет-сайта на МВнР. Българите, които ще гласуват в Констанц, следва да знаят, че няма да има възможност за паркиране на автомобили до секцията в града. \r\nРазкриването на допълнителни секции ще улесни постоянно живеещиите в Германия българи при избора им да упражнят правото си на вот. Досега германските федерални власти са правили подобни изключения за български избори през 2014 г. и 2015 г., като и в двата случая са позволявали разкриването на допълнителни секции в девет града. \r\nВсеки български гражданин, който има актуален адрес в Германия, може да гласува в изброените 21 града, стига да не е упражнил правото си на глас същия ден в България, както и обратно – никой, гласувал в Германия за европарламент българин не може да гласува повторно у нас. \r\nПолитическа дейност от страна на български граждани във Федерална република Германия е разрешена само според предписанията и в границите на действащото германско законодателство.", "date": "2019.05.04", "title": "Европейски избори 2019: Българите в Германия ще могат да гласуват на изборите за членове на Европейски парламент за първи път в 21 града"}
{"url": "http://www.focus-news.net/news/2019/05/04/2653724/evropeyski-izbori-2019-tsvetan-tsvetanov-gerb-prez-2013-g-atakite-kam-men-stanaha-dva-mesetsa-predi-izbroite-sega-stava-sashtoto.html", "text": "През 2013 г. атаките към мен станаха два месеца преди изброите и сега става същото. Това каза председателят на предизборния щаб на ПП ГЕРБ и зам.-председател на партията Цветан Цветанов в интервю за предаването „Седмицата“ по  Дарик радио . \r\n„За европейски избори европейските политики трябва да бъдат водещи в предизборната кампания, но те винаги минат през призмата и на вътрешната политика. Защото ние винаги разчитаме на силна и обединена Европа и солидарността, която получава страната ни във всички тези години след влизането ни в ЕС“, заяви Цветанов.  \r\nНа въпрос какво влияние ще имат всички скандали през последните седмици върху изборите, той отговори: „Аз досега запазвам пълно мълчание по темата, защото все пак има институции, които трябва да си свършат работата. Защото каквото и да кажа в такава ситуация, с отсрещната негативна енергия, която създадоха нашите политически опоненти, дебатът ще остане безсмислен“, подчерта Цветанов. Той обясни, че в свое изявление е обяснил всичко и е видял, че няма съществен ефект. „Това, което предприех като политическо действие, за да не създаваме усещането, че има хора, които на всяка цена искат да останат на определени позиции в държавата, е да подам остава. Във всички тези години на Преход кога за съмнения са напускали дадена позиция? Аз съм отговорен човек и за мен ГЕРБ е кауза“, заяви Цветанов. \r\nТой посочи, че излизането му от парламента е политическо действие, за да може институциите в България да си свършат работата и за да няма съмнение, че някой ще окаже въздействие върху тях. Цветанов припомни, че през 2013 г. атаките към него са станали два месеца преди изброите и посочи, че сега става същото. „А през 2014 г. на местните избори имаше отново възможност да стана вътрешен министър. Аз тогава отказах, понеже не бяха приключили делата“, заяви зам.-председателят на ГЕРБ. Цветанов обясни, че ГЕРБ иска да покаже, че има политици, които могат да поемат и политическа отговорност в такава сложна ситуация. „Защото видяхме, че нашите политически опоненти при идентични случаи въобще не предприеха нищо“, заяви той.", "date": "2019.05.04", "title": "Европейски избори 2019: Цветан Цветанов, ГЕРБ: През 2013 г. атаките към мен станаха два месеца преди изброите, сега става същото"}
{"url": "http://www.focus-news.net/news/2019/05/04/2653725/gazeta-express-sadat-v-haga-prizova-predsedatelya-na-kosovskiya-parlament.html", "text": "Председателят на косовския парламент Кадри Весели бе призован за разпит от специализираната прокуратура в Хага, която разследва престъпленията, извършени в Косово по време и след войната, пише прищинският вестник  Gazeta Expres . \r\nИзточник от Специализираната прокуратура потвърди за изданието, че Весели, който е бил главен командир на Армията за освобождение на Косово (АОК), ще бъде разпитан от хагския прокурор в качеството му на заподозрян. Службата на Весели не е потвърдила призовката. Съобщава се, че Весели в петък следобед е отпътувал за Холандия през Любляна, придружаван от още четирима души. \r\nПо-рано Весели каза пред медиите, че е готов да отговори на всяка потенциална покана от Хагския съд за военни престъпления, който се занимава изключително с предполагаеми престъпления, извършени от АОК. Вестникът съобщи миналия месец, цитирайки източници в Специализираната прокуратура, че се очаква Съдът в Хага да изготви обвинителни актове срещу бивши членове на АОК, които заемат висши длъжности, включително настоящия президент Хашим Тачи, който по време на войната е бил политически представител на АОК и Кадри Весели който е известен с ръководството на разузнаването на АОК. Специализираните съдебни състави и Специализираната прокуратура, обикновено описвани от медиите като специален съд, са създадени през 2015 г. от парламента на Косово. Създаването на този съд бе направено въз основа на доклад, изготвен от швейцарския сенатор Дик Марти, който по-късно беше одобрен от Съвета на Европа (СЕ), който обвинява бившите лидери на АОК Хашим Тачи, Азем Сила, Кадри Весели, Джавит Халити, Рамуш Харадинай, относно трафика на органи и нечовешко отношение към хората, държани в центрове за задържане под контрола на АОК.  Юлиян Марков", "date": "2019.05.04", "title": "Gazeta Express: Съдът в Хага призова председателя на косовския парламент"}
{"url": "http://www.focus-news.net/news/2019/05/04/2653726/evropeyski-izbori-2019-kandidatite-za-evrodeputati-ivelina-vasileva-i-zhecho-stankov-otkriha-izlozhba-s-originalite-na-tarnovskata-i-srebarnata-konstitutsiya-v-burgas.html", "text": "Изложба, посветена на 140-ата годишнина от Учредителното събрание и приемането на Търновската конституция, бе открита в Културен център „Морско казино“ в Бургас. Това съобщиха от пресцентъра на  ПП ГЕРБ . На събитието присъстваха кандидатите за евродепутати от ГЕРБ Ивелина Василева и Жечо Станков, а самата експозиция бе посрещната с военни почести и открита от председателя на Народното събрание Цвета Караянчева. Експозицията „Всичко се състои в нашите сдружени сили“ включва оригиналите на двете конституции - Търновската и Сребърната. Събитието бе уважено от народните представители от ГЕРБ-Бургас Димитър Бойчев, Диана Саватева, Ася Пеева и Галя Желязкова, от зам.-областните управители Севдалина Турманова и Владо Крумов, председателят на ДА „Архиви“ доц. Михаил Груев, зам.-кметът по култура Йорданка Ананиева, общински съветници.  \r\nЦвета Караянчева подчерта, че Търновската конституция бележи свободния път на развитие на България. „Подписвайки Конституцията на 16 април 1879 г., всички участници в Учредителното събрание имат тежката задача да поставят България на картата на Европа като самостоятелна сила и да начертаят какви цели ще си постави България занапред“, сподели още тя.  \r\nКандидатът за евродепутат от ГЕРБ Ивелина Василева заяви по време на официалното откриване, че в годината, в която отбелязваме 140 години от Учредителното събрание и приемането на Търновската конституция, Бургас е един от само трите града, който „приютяват“ тази реликва, след София и Велико Търново.  \r\n„За мен и колегите ми народни представители от ГЕРБ, е чест и гордост тази българска реликва да гостува в нашия град. Основният закон, който поставя началото на модерната, демократична българска държава, от днес може да бъде видян в оригинал в Бургас. Благодаря на г-жа Цвета Караянчева, която прегърна идеята ни с колегите, народни представители, бургаската общественост да има възможност да се докосне до този документ. Той е основан на принципите на демокрация, парламентаризъм и равенство на всички пред закона. ЮБлагодаря на община Бургас, на Национална агенция „Архиви“, на Националния литературен музей за усилията и съдействието тази изложба да бъде факт. Пожелавам на всички да усетят енергията и силата на този документ, вълнението и отговорността, която носим. Защото сме получили този завет от нашите предци и трябва да го предадем на децата си. Нека чрез досега до Търновската конституция се се обърнем назад с поглед към миналото, да се опрем на завета на предците си и да гледаме напред към едно добро бъдеще“, допълни още Василева.  \r\nВ тематичната изложба  са включени документи и снимки от местния Държавен архив, свързани с присъствието на представител от Бургас в групата на тогавашните депутати и информация за народни представители в Учредителното събрание с принос за развитието на града след Освобождението. Изложбата може да бъде разгледана до 8 май при вход свободен.", "date": "2019.05.04", "title": "Европейски избори 2019: Кандидатите за евродепутати Ивелина Василева и Жечо Станков откриха изложба с оригиналите на Търновската и Сребърната конституция в Бургас"}
{"url": "http://www.focus-news.net/news/2019/05/04/2653695/beliyat-dom-sasht-shte-sledyat-obstanovkata-sled-izstrelvaneto-na-raketi-s-malak-obseg-ot-severna-koreya.html", "text": "Американските власти са наясно със ситуацията с изстрелването на ракети с малък обсег от Северна Корея и ще я наблюдават при необходимост, заяви прес-секретарят на Белия дом Сара Сандърс, цитирана от  TACC . \r\n\"Ние знаем за действията на Северна Корея, които се състояха в петък вечерта (по американско време). Ще продължим да наблюдаваме ситуацията, ако е необходимо,\" каза тя. \r\nКакто вече беше съобщено от CNN, американските военни не са регистрирали изстрелването  на ракети с малък обсег на действие от Пхенян. Телевизионният канал посочва, че южнокорейските и американските военнослужещи в момента анализират наличните данни. \r\nБелият дом, Държавният департамент и Пентагонът все още не са отговорили на искането от кореспондента на ТАСС във Вашингтон за коментар на последното изстрелване.  Юлиян Марков", "date": "2019.05.04", "title": "Белият дом: САЩ ще следят обстановката след изстрелването на ракети с малък обсег от Северна Корея"}
{"url": "http://www.focus-news.net/news/2019/05/04/2653728/evropeyski-izbori-2019-prof-evgeniy-daynov-politolog-imotniyat-skandal-yade-gerb-otvatre.html", "text": "Имотният скандал яде ГЕРБ отвътре. Това каза за седмичното обзорно публицистично предаване  „Метроном“  на  Радио „Фокус“  политологът проф. Евгений Дайнов. Според него в момента се наблюдава опит за ограничаване на щетите от страна на властта, но отслабващо. „ГЕРБ вече започнаха да разбират колко лошо и трайно ги удрят имотните скандали“, каза политологът. По думите му още в самото начало на мандата на третия кабинет на Бойко Борисов е било ясно, че този модел, който премиерът е успял да сглоби, е изключително нетраен и зареден с капани. Във връзка с евентуалното му оттегляне от властта проф. Евгений Дайнов припомни, че когато премиерът спомене за оставка, не минава много време преди да я подаде. Според политолога кабинетът няма да издържи до края на мандата през 2021 година. Проф. Дайнов добави, че много дълго, повече от очакваното, премиерът Борисов е успял да балансира и са остане на власт. Проф. Дайнов коментира, че напоследък Бойко Борисов изглежда несигурен и уплашен от нещо. „Той се чувства крайно неуютно, несигурно и напоследък започва да си личи, че му писва. Хем го е страх от нещо, което ние не виждаме, хем му писва“, обясни политологът. Според проф. Дайнов Борисов е много зависим и от икономически кръгове, и от международни кръгове. „Има вид на все по-зависим човек и за да напусне властта, той ще трябва някъде да плати някаква цена“, каза още проф. Евгений Дайнов. \r\nЦоня СЪБЧЕВА", "date": "2019.05.04", "title": "Европейски избори 2019: Проф. Евгений Дайнов, политолог: Имотният скандал яде ГЕРБ отвътре"}
{"url": "http://www.focus-news.net/news/2019/05/04/2653730/evropeyski-izbori-2019-valeri-simeonov-ogradata-na-granitsata-s-turtsiya-e-sigurna-pregrada-za-bezhanskiya-potok-i-tova-se-priznava-ot-tsyala-evropa.html", "text": "Оградата на границата с Турция е сигурна преграда за бежанския поток и това се признава от цяла Европа. Това каза Валери Симеонов, лидер на НФСБ и водач на листата на Коалиция „Патриоти за Валери Симеонов“, в предаването  „Денят започва с Георги Любенов“  по  БНТ . „Гордея се, защото идеята за оградата беше на НФСБ и на „Средна европейска класа“ - коалицията, с която се явяваме сега на изборите за ЕП. Тази ограда е заложена от 2011 г. в нашите програмни документи, успяхме да я реализираме през 43-тото Народното събрание, а моят личен ангажимент към тази ограда, аз я приех като личен ангажимент и кауза, е че оградата беше завършена за година и половина и то на доста ниски цени, в сравнение с други огради“, заяви Симеонов. \r\n„Тази ограда е може би една от най-стабилните в Европа и неслучайно с всички гости на министър-председателя или на България задължителното посещение е до оградата, за да видят колко добре е защитена българската и европейската граница. Не ги водят в „Александър Невски“, не ги водят в Рилския манастир, а ги водят точно на оградата. Това означава, че има едно признание и действително е така. Аз съм присъствал и точно тогава се запознах с Виктор Орбан, на оградата с Турция, с министри на външните работи и т.н. Едно е безпосрно - тази ограда е сигурна преграда за бежанския поток и това се признава от цяла Европа. Това е нещо, с което можем да се гордеем“, добави той. \r\nСимеонов отбеляза своя принос за обявяването на оградата за съоружение от значение за националната сигурността, както и за обезпечаването на средства за поддържането на оградата. \r\nТой каза още че бежанската криза беше предизвикана от намесата във вътрешните работи на държави, които са доста далече от ЕС и САЩ. По думите му цялата свръхлибералност и свръхдемократичност, натрапвана покрай централизацията на ЕС не е довела до нищо добро не само за страните от ЕС, но и за държави около него като страните от Западните Балкани. \r\nЦелият бежански поток, който тръгна и извървя целия сухопътен път от Близкия изток до Германия и Финландия, се дължи на военните конфликти, които бяха в по-голямата си степен неоснователно разпалени от САЩ, отбеляза той и попита защо Европа и България трябва да понесат последствията. „За мен трябваше всички тези бежанци да бъдат натоварени, колкото и да звучи абсурдно и абстрактно, и да бъдат закарани в Тексас, Оклахома и т.н“, каза още Валери Симеонов.", "date": "2019.05.04", "title": "Европейски избори 2019: Валери Симеонов: Оградата на границата с Турция е сигурна преграда за бежанския поток и това се признава от цяла Европа"}
{"url": "http://www.focus-news.net/news/2019/05/04/2653731/mvr-dvama-dushi-sa-zaginali-a-26-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 26 са ранени при 22 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 5 тежки и 24 леки пътни инцидента, при които има един загина и 7 пострадали. От началото на годината са станали 1787 инциденти на пътя, при които са загинали 147 души, а 2258 са пострадали. \r\nданните от началото на 2019 г. са динамични и не са окончателни. При сравнение с реалните данни за загиналите (157) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.05.04", "title": "МВР: Двама души са загинали, а 26 са ранени при катастрофи в страната през изминалото денонощие"}
{"url": "http://www.focus-news.net/news/2019/05/04/2653732/evropeyski-izbori-2019-kandidatite-za-evrodeputati-ot-gerb-mariya-gabriel-andrey-novakov-i-asim-ademov-shte-posetyat-oblast-kyustendil-na-5-may.html", "text": "Водачът на листата на ГЕРБ и СДС за европейските избори Мария Габриел и кандидатите за евродепутати Андрей Новаков и Асим Адемов ще посетят област Кюстендил на 5 май 2019 г. (неделя). Това съобщиха от пресцентъра на  ПП ГЕРБ . \r\nОт 12.00 часа, в залата на читалище „Просвета“ в град Бобов дол /ул. „Г. Димитров“ №72/ кандидатите за евродепутати ще проведат среща-дискусия с жители на общината. По време на срещата евродепутатите ще отчетат акценти от своята работа до момента и ще дискутират какво предстои в бъдеще.  \r\nОт 14.00 часа Мария Габриел, Андрей Новаков и Асим Адемов ще бъдат гости на празника на село Пиперков чифлик, община Кюстендил. Традиционният събор на населеното място, който се отбелязва на Томина неделя, ще се проведе в двора на бившето училището на с. Пиперков чифлик.  \r\nОт 16.00 часа водачът на листата на ГЕРБ и останалите кандидати за евродепутати ще посетят град Рила. В залата на Община Рила /пл. „Възраждане“ №1/ Мария Габриел, Асим Адемов и Андрей Новаков ще се срещнат с граждани, с които ще беседват на тема: „Силата на езика“.", "date": "2019.05.04", "title": "Европейски избори 2019: Кандидатите за евродепутати от ГЕРБ Мария Габриел, Андрей Новаков и Асим Адемов ще посетят област Кюстендил на 5 май"}
{"url": "http://www.focus-news.net/news/2019/05/04/2653692/tass-severna-koreya-e-izstrelyala-nyakolko-raketi-kam-yaponsko-more.html", "text": "В събота Северна Корея е провела тестово изстрелване на няколко ракети с малък обсег от пристанищната зона Уонсан на източния бряг на страната, съобщи южнокорейската агенция Yonhap, позовавайки се на Комитета на началниците на щабовете на въоръжените сили на Южна Корея, цитирана от  TACC .  \r\nПо-рано бе съобщено за изстрелването на една ракета. Според информацията, ракетите са прелетяли от 70 до 200 км по посока на Японско море. \"Нашите военни внимателно наблюдават действията на Северна Корея в тясна координация със Съединените щати\", съобщиха южнокорейските военни. \r\nЯпонското правителство също заяви, че ракетите не са балистични и не са достигнали до изключителната икономическа зона на страната. \r\nЗа последният път Пхенян проведе тестове на ракети през ноември 2017 г. Тогава беше изпитан нов тип ракета „Хвасон-15“, който се издига на височина от 4475 км и покрива разстояние от 950 км. След изстрелването КНДР заяви, че ракетата Hwaseong-15 може да носи ядрена бойна глава, а цялата територия на Съединените щати е в обхват. \r\nПрез април 2018 г. Пхенян обяви, че спира да провежда тестове на ядрени оръжия, както и балистични ракети с различен обхват, за да развива социалистическата икономика на страната и да повиши жизнения стандарт на населението. След това, през май, КНДР ликвидира полигона в Пхунгери, където преди това извършваше подземни ядрени тестове. В периода от 2016 до 2017 г. Северна Корея е извършила около 40 изстрелвания на балистични ракети.  Юлиян Марков", "date": "2019.05.04", "title": "ТАСС: Северна Корея е изстреляла няколко ракети към Японско море"}
{"url": "http://www.focus-news.net/news/2019/05/04/2653733/shumen-eko-akademiya-nulev-otpadak-shte-se-provede-v-grada.html", "text": "Общинският младежки съвет в партньорство със Сдружение „Нулев отпадък“ България, Сдружение „ Общество 528“ и Природен парк „Шуменско плато“ организира еко-академия „Нулев отпадък“ и кани младежи на възраст от 15 до 29 години да се включат в двудневно обучение, което ще се проведе на 4 и 5 май, в Информационния център на ПП  „Шуменско плато“. Това съобщиха от  Общинския младежки съвет . По време на академията всеки ще има възможност да се запознае с философията за нулевия отпадък и да научи лесни начини за намаляване на отпадъка, който генерираме всеки ден. Желанието на младите хора е да разпространят този модел сред обществото за по-чиста, здрава и красива България. Целта на академията е да информира младежите как могат да водят по-природосъобразен и устойчив начин на живот. Представители на Сдружение „Нулев отпадък“ България са подготвили практически работилници и задачи, които ще покажат на участниците как можем да живеем с по-малко отпадъци и да пазим природата.", "date": "2019.05.04", "title": "Шумен: Еко-академия „Нулев отпадък“ ще се проведе в града"}
{"url": "http://www.focus-news.net/news/2019/05/04/2653729/afp-okolo-50-raketi-sa-izstrelyani-kam-izrael-ot-ivitsata-gaza.html", "text": "Около 50 ракети бяха изстреляни към Израел от Ивицата Газа в събота, и десетки бяха прихванати от Израелската въздушна отбрана, съобщи израелската армия, цитирана от  AFP . \r\nАрмията каза по-рано, че е насочила две ракетни установки към Газа и е извършила въздушен удар в отговор. Все още не е ясно дали има жертви и пострадали от двете страни. \r\nЕскалацията следва обичайните петъчни протести по границата между Ивицата Газа и Израел по време на които са загинали четирима души, включително двама военни от „Хамас“.  Юлиян Марков", "date": "2019.05.04", "title": "AFP: Около 50 ракети са изстреляни към Израел от Ивицата Газа"}
{"url": "http://www.focus-news.net/news/2019/05/04/2653735/targovishte-muzeyat-v-grada-shte-raboti-s-bezplaten-vhod-na-6-may-gergyovden.html", "text": "Във връзка с празника Гергьовден и почивните дни преди него, Регионален исторически музей – Търговище  ще работи от 09.30 до 16.00 ч. днес, а на 5 май - от 09.30 до 13.00 ч., като и през двата дни входът е с билети. Това съобщиха от Регионален исторически музей - Търговище. На 6 май от 09.30 до 13.00 ч. входът ще бъде свободен. Ще бъде отворено за посещения Славейковото училище. На 6 май (ако не вали дъжд), всеки, който посети музея, ще може да се полюлее и на гергьовденска люлка в двора на Славейковото училище.", "date": "2019.05.04", "title": "Търговище: Музеят в града ще работи с безплатен вход на 6 май, Гергьовден"}
{"url": "http://www.focus-news.net/news/2019/05/04/2653734/evropeyski-izbori-2019-d-r-ivo-ralchovski-kandidat-za-evrodeputat-ot-gerb-na-26-may-shte-prepotvardim-evropeyskiya-pat-na-razvitie-na-balgariya.html", "text": "Предизборната кампания на ГЕРБ за област Враца бе открита с водосвет и молебен за България, отслужен от Негово Високопреосвещенство Врачански митрополит Григорий. Това съобщиха от пресцентъра на  ПП ГЕРБ . \r\n„На 26 май ще препотвърдим европейския път на развитие на България, на Северозапада и на област Враца. За мен е особена чест и голямо предизвикателство да бъда в най-добрата листа за предстоящите евроизбори. В листата на ГЕРБ има само доказани професионалисти, хора с безспорна експертиза в европейските дела и защитаващи интересите на България като достоен член на ЕС“. каза при официалното откриване на предизборната кампания на ГЕРБ в област Враца д-р Иво Ралчовски. Той бе категоричен, че с издигането на неговата кандидатура Изпълнителната комисия на ГЕРБ гласува огромно доверие на Областното и Общинските ръководства на партията и на целия Северозапад. „Убеден съм, че Северозападният регион ще се развива все по-бързо и по-устойчиво в границите на обединена Европа. Гласът на нашите евродепутати се чува и това е потвърждение за техните дела. Като пример мога да посоча приетия и одобрен от Европейския парламент бюджет за България, който е най-висок от присъединяването на страната ни към ЕС досега. Това означава и повече средства за нашия регион. Отправям предизвикателство към всички вас заедно да излезем на 26 май и да гласуваме с номер 12, за да продължим в правилната посока за европейското развитие на България“, призова д-р Ралчовски. \r\nВладимир Уручев заяви, че предава щафетата на една много силна листа с хора, които милеят за българската кауза и ще съумеят да защитят българския интерес. „Колкото повече депутати от тази листа влязат в Европейския парламент, толкова по-добре ще е за България. Този път наистина ни трябва победа и ние заедно ще я постигнем“, категоричен бе той. \r\nКандидатът за евродепутат от ГЕРБ Андрей Новаков се включи в откриването на предизборната кампания в област Враца чрез видео-връзка. Той заяви, че е горд с това, което е постигнато в областта през последните 4 години. „Давам ви дума, че в рамките на тази кампания ще направим всичко възможно да затвърдим доверието на хората в нас“, каза още Андрей Новаков. \r\nКметът на община Враца Калин Каменов изрази увереността си, че със силните кандидатури, излъчени от ПП ГЕРБ, подкрепата за България и Северозапада ще бъде много по-силна. „Аз вярвам, че на 26 май всички наши съграждани ще подкрепят листата на ПП ГЕРБ, защото алтернативата за България са можещите хора, които работят за нейния просперитет и бъдещето на децата ни“, каза още кметът на община Враца. \r\nОбластният управител на област Враца и общински ръководител на ГЕРБ Малина Николова представи пред присъстващите реализираните с европейски средства проекти в областта. Тя бе категорична, че по време на управлението на ГЕРБ България винаги се е ползвала с доверието на европейските ни партньори и се е развивала. „Пожелавам на д-р Иво Ралчовски да върви смело напред и да бъде уверен, че всички ние заставаме зад него и вярваме във възможностите му да защитава интересите на Северозапада в Европейския парламент“, посочи общинският ръководител на ГЕРБ.  \r\nСвоята подкрепа за листата на ГЕРБ изразиха и министърът на регионалното развитие и областен координатор на ГЕРБ – Враца инж. Петя Аврамова, народният представител Красен Кръстев, кметът на община Оряхово Росен Добрев и представителят на СДС Ирина Иванова.", "date": "2019.05.04", "title": "Европейски избори 2019: Д-р Иво Ралчовски, кандидат за евродепутат от ГЕРБ: На 26 май ще препотвърдим европейския път на развитие на България"}
{"url": "http://www.focus-news.net/news/2019/05/04/2653736/evropeyski-izbori-2019-kandidatite-za-evrodeputati-eva-maydel-i-lilyana-pavlova-prisastvaha-na-otkrivaneto-na-obnoveniya-tsentralen-gradski-ploshtad-v-kostinbrod.html", "text": "Кандидатите за евродепутати от листата на ГЕРБ и СДС Ева Майдел и Лиляна Павлова бяха официални гости на откриването на изцяло обновения централен градски площад в град Костинброд. На събитието присъстваха още областният координатор на ГЕРБ-София област Галя Георгиева, народните представители от ГЕРБ-София област Валентин Милушев и Васил Цветков, министрите на енергетиката Теменужка Петкова и на икономиката Емил Караниколов, зам.-министърът на туризма Любен Кънчев и зам.-областният управител на София област Николай Николов. Това съобщиха от пресцентъра на  ПП ГЕРБ . \r\nПред събралите се над 2000 жители и гости на община Костинброд, кметът на града Трайко Младенов благодари на целия общински съвет, който единодушно е взел решение да се отделят сериозни средства от бюджета на община Костинброд и да се даде старт на така належащия ремонт на площада. Кметът Младенов благодари и на правителството за финансовата подкрепа, оказана му за този проект.  \r\n„Като евродепутат съм посетила над 100 населени места в България и няма по – хубава емоция от това да разговарям с граждани, които са доволни от развитието на града си и искат да останат в него”, заяви пред жителите на Костинброд Ева Майдел. Тя поздрави ръководството на общината за добре свършената работа и видимите резултати. „Ще продължа да работя да е все по – лесно младите да остават и успяват в България”, завърши Майдел. \r\nОт своя страна Лиляна Павлова се обърна към жителите и гостите на града с думите: „Костинброд е поредният град, който придобива европейски облик, като този площад е поредното доказателство за това. Убедена съм, че всички вие, както и всички, които занапред ще гостуват в града - ще предпочетат да прекарат свободното си време тук, на този площад”. Лиляна Павлова пожела на кмета Младенов и на цялата общинска управа тук да се срещат много млади семейства и да се чува много детски смях.\t \r\nЦентралният градски площад „Иван Вазов” е основно ремонтиран и с нов облик за първи път от десетилетия насам. Стойността на проекта е 1 048 000 лева, като 755 000 лева са отпуснати от правителството, а останалите 293 000 лева са осигурени от бюджета на община Костинброд. Стартът на ремонтно – строителните работи е даден на 1 септември 2018 г. и приключва 7 месеца по – късно с официалното откриване. \r\nПреди тържественото събитие в град Костинброд Ева Майдел и Лиляна Павлова се разходиха из центъра на село Петърч, където бяха посрещнати от общинския ръководител на ГЕРБ-Костинброд и кмет на селото Борислав Борисов. Те имаха възможността да разговарят с местните жители. Четвъртата и седмата в листата на ГЕРБ и СДС посетиха и местната църква, където бе отслужен молебен за здраве.", "date": "2019.05.04", "title": "Европейски избори 2019: Кандидатите за евродепутати Ева Майдел и Лиляна Павлова присъстваха на откриването на обновения централен градски площад в Костинброд"}
{"url": "http://www.focus-news.net/news/2019/05/04/2653737/deutsche-welle-makedoniya-koy-iska-nova-voyna-v-bosna-i-hertsegovina.html", "text": "Съобщението, че полицията на Република Сръбска може да формира резервна сила поради мигрантската криза, беше посрещнато остро от Федерацията на босненците и хърватите. На това се гледа като на създаването на паравоенни формирования и заплахата от нови сблъсъци, пише македонската редакция на  Deutsche Welle . \r\nПърво с Дейтънското , а след това и с редица други споразумения и закони, в Босна и Херцеговина бе установен баланс във въоръженията, оборудването и броя на силите за сигурност. На държавно ниво има въоръжени сили на Босна и Херцеговина (БиХ) и две агенции за сигурност , докато на ниво субекти и кантони има полиция. \r\nБалансът се поддържаше до 2017 г., когато властите на Република Сръбска (РС) са поръчали 2500 автоматични пушки за полицията на територията. Някои критици от Федерация БиХ дори предупредиха, че под прикритието на \"модернизация\" тече процес на милитаризация на Република Сръбска. \r\nНеотдавна РС направи още една крачка напред със създаването на резервни полицейски сили. По-рано сръбският член на председателството на БиХ Милорад Додик обяви съществуването на план за разполагане на полицията на РС на границите на общността. \r\nС нарастването на националистическата реторика в Босна и Херцеговина се създава атмосфера на недоверие и страх от нов въоръжен конфликт, за който често се говори в социалните мрежи и в някои медии. \r\nЕксперти от РС твърдят, че формирането на резервна полиция е подтикнато от мигрантска криза, която, по мнението на проф. Предраг Керанич, \"те първа ще има кулминация в БиХ\". \"Има около 70 000 мигранти в Гърция и те са на път за Германия, в която искат да стигнат през БиХ В Турция има няколко милиона. След като ЕС затвори границите, в БиХ се задържат повече мигранти, ”каза той пред DW. Резервните сили ще бъдат мобилизирани за предотвратяване на незаконната миграция и за запазване на безопасността на гражданите, добавя Керанич. \r\nВъв Федерацията на бошняците и хърватите гледат със съмнение тези дейности в Баня Лука. Веднага се появиха гласове, изискващи района на Федерацията да завърши попълване на активния състав на полицейските сили, както и да бъдат разгледани реципрочни мерки, т.е. въвеждането на резервна сила на федералната и кантоналната полиция. \r\nНякои коментатори и анализатори предупреждават, че са възможни различни сценарии в атмосферата на страх, недоверие, засилена национална нетърпимост и \"милитаризация\". \r\nВоенният анализатор от Сараево Неджад Ахатович не изключва възможността РС да се подготвя за политическо споразумение в региона, което да включва решение на отношенията между Белград и Прищина. Въоръжаването и въвеждането на резерв от полицията на РС за Ахатович представлява създаване на \"незаконна военизирана алтернатива, насочена към БиХ\". \r\nТой смята, че бежанската криза е само извинение, напомняйки, че РС има споразумение с руски компании за закупуване на бронирани превозни средства и ремонт на хеликоптери. \r\n\"За първи път чувам, че някой с такъв контингент от оръжия решава бежанска криза\", каза Ахатович за DW. Той смята, че РС всъщност формира \"въоръжена формация\" на седем хиляди мъже - две хиляди активни и пет хиляди полицаи в резерв. \r\n\"Тези дейности не трябва непременно да застрашават мира, но в благоприятен политически момент организираната и въоръжена полиция с резервни сили може да бъде ключов фактор за напускането на РС от БиХ, което неминуемо би довело до конфликти\", заключава Ахатович. \r\nМеждувременно служители на РС обвиняват босненските политици в \"злоупотреба\" на територията на Федерацията и че има \"доказателства за проверка на годни за военна служба мъже\". \r\nВ някои политически кръгове и медийни анализи се повтарят все по-чести изказвания за преструктуриране на границите в региона, изготвяне на нови карти, възможни въоръжени инциденти, и се призовават международни организации. Редица критики се правят и за сметка на Службата на върховния представител в БиХ (СВП), която според критиците трябва да предотврати формирането на резервни полицейски сили в БиХ. \r\nСВП заяви пред DW, че изявленията и ходовете на някои високопоставени политически и институционални лидери причиняват напрежение, но те няма да поставят под въпрос решителността и усилията за изграждане на мир, стабилност и просперитет в БиХ. \r\n\"Няма да има война, нито преструктуриране на границите на БиХ,\" каза говорителят на СВП Лиляна Радетич. \"За съжаление, негативна реторика, обвинения и предложения допринасят за изселването на хората, възпират чуждестранните инвеститори и ни отклоняват от правилните действия, необходими за ускоряване на пътя на БиХ към ЕС.\" \r\nПетър Хурелбринк, директор на германската фондация Фридрих Еберт за БиХ, казва, че е безотговорно да се спекулира за нова война. \"Раните от предишната война не са излекувани и вече се говори за нова. Етнически ориентираната и националистическа риторика доминира в политиката и медиите в БиХ“. \r\nТакава реторика, казва Хурелбринк за DW, \"разрушава основите на общия живот в тази страна и отвлича вниманието от реалните и неотложни проблеми - насърчаване на демокрацията и върховенството на закона, социална справедливост и защита на околната среда, противопоставяне на минали грешки, борба срещу корупцията и клиентелизма, европейската перспектива и емиграцията на десетки хиляди - преди всичко млади хора.  Юлиян Марков", "date": "2019.05.04", "title": "Deutsche Welle (Македония): Кой иска нова война в Босна и Херцеговина"}
{"url": "http://www.focus-news.net/news/2019/05/04/2653738/kyustendil-desetki-hora-prisastvaha-na-tarzhestvenoto-otkrivane-na-tsarkvata-sveti-velikomachenik-georgi-pobedonosets-v-selo-yabalkovo.html", "text": "Десетки хора присъстваха на тържественото откриване на църквата „Свети великомъченик Георги Победоносец” в село Ябълково, предаде репортер на  Радио „Фокус” – Кюстендил . В двора на изградения православен храм се събра местното население, хора от близките села и от град Кюстендил. Камбаните на църквата забиха празнично, за да ознаменуват завършека на нелекия път на съграждане на молитвения дом. На Светла събота, с благословението на Негово светейшество Българския патриарх и Софийски митрополит Неофит, службата беше водена от Негово преосвещенство Белоградчишкият епископ Поликарп – викарий на Софийския митрополит. Събитието съвпадна с датата, на която е направена и първата копка за построяването на храма, през 1997 година. \r\nВенцеслав ИЛЧЕВ", "date": "2019.05.04", "title": "Кюстендил: Десетки хора присъстваха на тържественото откриване на църквата „Свети великомъченик Георги Победоносец” в село Ябълково"}
{"url": "http://www.focus-news.net/news/2019/05/04/2653741/burgas-postaven-e-nov-tsveten-nadpis-v-pomorie-po-povod-praznika-na-grada.html", "text": "Поставен е нов цветен надпис в Поморие по повод празника на града. Това съобщиха от пресцентъра на  Община Поморие . Втори цветен надпис от обемни букви „POM♥RIE“ е най-новият подарък за празника на града. Разположен е на крайбрежната пешеходна алея в кв. „Свети Георги“. От Общината призовават гражданите да запазят вида му чист.", "date": "2019.05.04", "title": "Бургас: Поставен е нов цветен надпис в Поморие по повод празника на града"}
{"url": "http://www.focus-news.net/news/2019/05/04/2653740/sport-maynts-sprya-pechelivshata-seriya-na-layptsig.html", "text": "Майнц два пъти изоставаше с два гола разлика от Лайпциг, но стигна до 3:3 срещу отбора с най-добра форма в Бундеслигата. Гостите имаха 6 поредни победи преди този мач, но си пролича, че в тима има известно отпускане, след като вече си гарантира третото място в крайното класиране. Майнц също изпълни целите си през сезона, но искаше да зарадва феновете си с успех срещу един от водещите отбори.  \r\nТочката на домакините донесе Жан-Филип Матета в 83-ата минута с 13-ото си попадение през сезона. Така Майнц е на 12-о място с актив от 37 точки, а Лайпциг е на третата позиция с 65 точки, на 4 точки от Борусия Дортмунд.", "date": "2019.05.04", "title": "Спорт: Майнц спря печелившата серия на Лайпциг"}
{"url": "http://www.focus-news.net/news/2019/05/04/2653742/evropeyski-izbori-2019-kandidatat-za-evrodeputat-ot-gerb-yoana-yoncheva-filyova-se-sreshtna-s-zhiteli-na-obshtina-gurkovo.html", "text": "Близо 16 милиона лева са привлечени в Община Гурково от европейските програми, като предстои тяхното реализиране. За малка община това е от изключителна важност, тъй като се изпълняват обекти, за които не стигат средствата от общинския бюджет. Това каза кандидатът за евродепутат от ГЕРБ Йоана Йончева - Фильова при срещата си с жители на общината. Това съобщиха от пресцентъра на  ПП ГЕРБ . Тя посочи, че за всички проблеми, за които и споделят хората по места, ще търси решение и ще запознае с тях народните представители и ръководството на партията.  \r\n„За успешното приключване на проектите в Гурково е необходимо много работа и търпение“, посочи областният координатор на ГЕРБ-Стара Загора Пламен Йорданов. Той припомни, че през 2013 - 2014 с правителството на Орешарски бе загубена цяла една година, а еврофондовете бяха почти замразени. „Ако това не беше така, до сега всички тези проекти щяха да са изпълнени\", подчерта Йорданов. Той напомни, че при всяко управление на БСП спират всички еврофондове, което води до забавяне на финансирането.  \r\nОбластният координатор призова жителите на Гурково да подкрепят младите и можещи хора, които са в листата на ГЕРБ. „Имаме двама представители от областта - Николай Диков и Йоана Йончева - Фильова, които са част от силния отбор на ГЕРБ, и които имат възможността да работят за интересите на региона“, посочи областният координатор. Той сподели още, че благодарение на усилията на досегашните евродепутати от ГЕРБ, в мандат 2014-2019 г., с 4 милиарда лева е завишена сумата от европейския бюджет за България, за следващия програмен период. „С тези средства могат да се направят още много добри неща във всички населени места. Бюджет от 18 млрд. лв. за страната ни одобри Европейският парламент за периода 2021-2027 година\", подчерта Пламен  Йорданов.", "date": "2019.05.04", "title": "Европейски избори 2019: Кандидатът за евродепутат от ГЕРБ Йоана Йончева – Фильова се срещна с жители на община Гурково"}
{"url": "http://www.focus-news.net/news/2019/05/04/2653701/tass-v-yuzhna-koreya-e-provedeno-izvanredno-saveshtanie-na-prezidentskata-administratsiya.html", "text": "Администрацията на южнокорейския президент Мун Джей-ин проведе извънредно заседание след информацията за изстрелването на ракети от Северна Корея, съобщи Yonhap,цитирана от  TACC . \r\nОтбелязва се, че на срещата, ръководена от началника на дирекция \"Национална сигурност\" към президента на Република Корея И-йон, присъстваха министърът на националната отбрана Чонг Гьон-ду и директорът на Националната разузнавателна служба . \r\nСпоред прес-секретаря на южнокорейския президент участниците в срещата \"наблюдават сегашната ситуация и обменят информация с американската страна\". \r\nПо-рано агенцията, позовавайки се на Комитета на началниците на щабовете на въоръжените сили на Република Корея, съобщи, Северна Корея е изстреляла няколко ракети с малък обсег по посока на Японско море, които са изминали от 70 до 200 километра.  Юлиян Марков", "date": "2019.05.04", "title": "ТАСС: В Южна Корея е проведено извънредно съвещание на президентската администрация"}
{"url": "http://www.focus-news.net/news/2019/05/04/2653739/evropeyski-izbori-2019-tsvetan-tsvetanov-gerb-evropa-ni-chuva-sigurnost-i-stabilnost-sa-osnovnite-poslaniya-na-gerb-za-evroizborite.html", "text": "„Европа ни чува“, сигурност и стабилност са основните послания на ГЕРБ за евроизборите. Това каза председателят на предизборния щаб на ГЕРБ и зам.-председател на партията Цветан Цветанов в интервю за предаването „Седмицата“ по  Дарик радио . На въпрос защо в бюлетината пише „ГЕРБ“, а не „ГЕРБ – СДС“, Цветанов уточни, че такава е била договорката при сключване на споразумението между двете партии. „Смятам, че в момента всички организации по места осъществяват необходимия работен контакт и всички работят за листата, в която има представители и на СДС. „Обединени земеделци“ и ПП „Никола Петков“ нямат свои представители, но те също призоваха своите структури да работят“, обясни Цветанов. Той посочи, че подобен вариант за участие ГЕРБ е направила и в първите си европейски избори през 2007 г., когато също е имало листа, регистрирана на името на ГЕРБ, но в нея са били представители и на други формации. \r\n„Основното ни послание и слоган е „Европа ни чува“ понеже имахме едно успешно европредседателство и един успешен европейски лидер в лицето на Бойко Борисов, който успя да посрещне всички лидери на ЕС в България на Срещата на върха. Като съпоставка има други срещи, които са правени в определени председателства, но не са присъствали всички лидери в подобен формат. А в София бяха всички“, подчерта Цветанов. Той заяви, че други важни послания, които отправя ГЕРБ за евроизборите, са сигурност и стабилност. „Защото сигурността е свързана с това, което направи и премиерът в разговорите си по време на Българското председателство, - да възстанови диалога между ЕК, Европейския съвет и президента Ердоган и Турция. Защото знаете колко бяха обтегнати отношенията“, подчерта Цветанов и посочи, че това е станало на срещата във Варна. „И в резултат на добрата конструктивна работа, която върши премиерът, от Турция за 2018 г. имаме почти нулев миграционен натиск. А Гърция за миналата година има увеличен миграционен натиск 34% съпоставено с 2017 г.“, каза още той.  \r\nЦветанов посочи, че стабилността в момента е изключително ключова за България. „Затова всички, които казват, че могат да бъдат алтернатива, трябва да кажат какви политики ще правят. Всички 17 евродепутати, независимо от кое политическо семейство принадлежат, трябва да защитават националните интереси“, обясни той. Цветанов припомни, че темата с пакета „Мобилност“ е можело да бъде забравена, ако трима от българските евродепутати бяха присъствали в залата по време на гласуването. \r\nЦветанов посочи, че листата на ГЕРБ е с европейски профил, честност, всеотдайност и с хора, които са доказали, че защитават националните интереси. „В нея са хора, които ще защитават националните ни интереси в Европейския парламент, а това е изключително важно“, подчерта той.", "date": "2019.05.04", "title": "Европейски избори 2019: Цветан Цветанов, ГЕРБ: „Европа ни чува“, сигурност и стабилност са основните послания на ГЕРБ за евроизборите"}
{"url": "http://www.focus-news.net/news/2019/05/04/2653744/rzi-varna-vodata-ot-cheshmi-v-4-naseleni-mesta-v-oblastta-e-negodna-za-piene-varna.html", "text": "Водата от чешми в 4 населени места в област Варна е негодна за пиене. Това съобщиха за  Радио „Фокус“ – Варна  от Регионалната здравна инспекция (РЗИ) във Варна. Завишени нива на микробиологични показатели нитрати, калций и амоний са отчетени чешмата на завоя за село Звездица, „Миркова чешма” в село Градинарово, „Хаджийска чешма” в село Чайка и „Чайлък чешма” в село Славейково. Издадени са 2 предписания до ВиК - Варна за предприемане на мерки за привеждане в съответствие на питейната вода по показател остатъчен свободен хлор и колиформи в селата Попович и Бърдарево, както и за провеждане на учестен мониторинг до стандартен резултат. В село Градинарово и Чайка, където има завишение по показател нитрати, са издадени предписания до кметовете на съответните общини за поставяне на трайна маркировка, че водата е негодна за пиене и приготвяне на храна. При последния мониторинг на РЗИ са извършвани изследвания  в 11 населени места. \r\nБояна АТАНАСОВА", "date": "2019.05.04", "title": "РЗИ – Варна: Водата от чешми в 4 населени места в областта е негодна за пиене Варна"}
{"url": "http://www.focus-news.net/news/2019/05/04/2653748/kiril-drezov-prepodavatel-po-evropeyska-politika-reshenieto-za-izborite-v-severna-makedoniya-shte-bade-vzeto-ot-albanskiya-faktor.html", "text": "Решението за изборите в Северна Македония ще бъде взето от албанския фактор. Това каза за седмичното обзорно предаване  „Метроном“   на  Радио „Фокус“   Кирил Дрезов, преподавател по европейска политика в Университета Кийл, Великобритания. Той обърна внимание, че това е било факт още от първи тур, когато кандидатът на СДСМ и съюзени организации Стево Пендаровски е получил подкрепата от общини, където има значително количество албански гласоподаватели. „Не бих казал, че кандидатите за президент, които са подкрепени от албанците автоматично се превръщат в техни заложници. Това не е първия случай в Македония, където албанците масово са гласували за един кандидат и този кандидат не непременно е следвал техните желания и указания, следвало е и разочарование, и недоволство, просто няма такава автоматична връзка. Но безспорно е, че Пендаровски се чувства вече задължен по някакъв начин да отговори на очакванията на албанския фактор. Той заяви, и това може би му изгуби някои македонски гласове, че наказанието, което е наложено от т.нар. хореографи от Косово, които развяваха грамадното знаме над Охридската крепост, е може би прекалено. Това, разбира се, ще се хареса на албански гласоподаватели, но няма да се хареса на македониските“, коментира Кирил Дрезов. Правителството на Зоран Заев направи много, отговаряйки на очакванията на албанските партии и население, като едно от нещата е това със Закона за езиците, когато албанският език се превърна във втори държавен език за цялата страната, уточни Кирил Дрезов. Според него активизирането обаче на т.нар. черен пиар в Северна Македония е заради много близкия резултат между двамата кандидати за президент Стево Пендаровски и Гордана Силяновска Давкова, които отчаяно се борят за всеки гласоподавател. Преподавателят по европейска политика каза още, че отношенията с България не са особено важни в конкретната предизборна кампания, с което можем да си обясним и отсъствието им. \r\nЦоня СЪБЧЕВА", "date": "2019.05.04", "title": "Кирил Дрезов, преподавател по европейска политика: Решението за изборите в Северна Македония ще бъде взето от албанския фактор"}
{"url": "http://www.focus-news.net/news/2019/05/04/2653747/varna-patnik-v-avtomobil-i-peshehodets-sa-postradali-pri-intsidenti-v-grada.html", "text": "Пътник в автомобил и пешеходец са пострадали при инциденти в града през денонощието. Това съобщиха за Радио „Фокус“ – Варна от сектор „Пътна полиция“ към  ОДМВР – Варна . По данни на дежурния те са прегледани от медицински екип и са без опасност за живота. Пострадалите са получили контузни наранявания.  \r\nОбщо 4 пътнотранспортни произшествия са обслужили екипите на „Пътна полиция“ във Варна през изминалия ден. При останалите два инцидента са констатирани само материални щети. \r\nБояна АТАНАСОВА", "date": "2019.05.04", "title": "Варна: Пътник в автомобил и пешеходец са пострадали при инциденти в града"}
{"url": "http://www.focus-news.net/news/2019/05/04/2653751/evropeyski-izbori-2019-denitsa-zlateva-bsp-za-balgariya-politikata-na-sblizhavane-tryabva-da-se-zapazi-kato-osnovna-za-es.html", "text": "Кохезионната политика или политиката на сближаване трябва да се запази като основна политика на ЕС.  Това каза за седмичното обзорно публицистично предаване  „Метроном“  на  Радио „Фокус“  Деница Златева, кандидат за евродепутат от листата на „БСП за България“. Тя отбеляза, че именно това е механизмът за по-балансирано развитие на регионите и изравняване качеството на живот спрямо европейските стандарти. Според Деница Златева европейското финансиране трябва да бъде допълващо. „Трябва да има национална политика и програми и за регионално развитие, и за развитие на селата“, каза още тя. Деница Златева подчерта, че отговорността за това е и на евродепутатите, но в по-голяма степен на националното правителство. „Затова тези избори на 26 май  за нас са решаващи не само в каква посока ще се развива Европа, но и в каква посока и какви реформи ще бъдат направени в България, защото всеки в страната заслужава достоен живот“, заяви Деница Златева. Според нея най-големият проблем при усвояването на европейските средства е корупцията и затова е необходимо да има по-голяма прозрачност. „Тези средства трябва да се използват по предназначение, да има по-голяма прозрачност и публичност на процеса. Още в процеса на програмиране на средствата много точно и ясно да се определят приоритетните области на подпомагане, да определим ще имаме ли региони, които ще ползват определена бонификация при кандидатстване с проекти по различните оперативни програми. Трябва да има по-голяма прозрачност при процедурите по възлагане и при избор на изпълнител. Трябва да гарантираме, че  слагаме край на тази порочна практика и на затворения цикъл от корупционни схеми“, подчерта Деница Златева. Тя допълни, че се разчита на контролните механизми в рамките на самите управляващи програмите органи, но и на разследващите. Според Деница Златева последният пример с къщите за гости е емблематичен. „За този корупционен модел се говори повече от пет – шест години, но едва сега навлезе в разследваща фаза“, обясни тя. По думите на Деница Златева практиката показва, че голяма част от европейските средства се отклоняват и потъват в добре замислени и дълбоко реализирани корупционни схеми. \r\nЦоня СЪБЧЕВА", "date": "2019.05.04", "title": "Европейски избори 2019: Деница Златева, „БСП за България“: Политиката на сближаване трябва да се запази като основна за ЕС"}
{"url": "http://www.focus-news.net/news/2019/05/04/2653746/evropeyski-izbori-2019-eva-maydel-gerb-nie-rabotim-i-shte-rabotim-za-tova-standartat-na-zhivot-v-balgariya-da-prodalzhi-da-se-povishava.html", "text": "Новите евродепутати от ПП ГЕРБ ще продължат работата на предшествениците си – за това стандартът на живот в България да върви все по-нагоре, заяви пред  Радио „Фокус“ – Велико Търново  кандидатът за евродепутат от ГЕРБ Ева Майдел. Тя уточни, че основната цел е българите. така както и всички европейци, да могат да ядат същата храна, да дишат същия въздух, да не плащат по-високи такси. „Искаме да сме равнопоставени с всички европейци и  да се чувстваме по този начин. Също така за нас е много важно да се каже, че Европейският съюз е без алтернатива. Ние трябва да бъдем част от обединена, силна Европа. Европа, която се движи на най-бързата възможна скорост, така че да няма разлика в стандартите и усещанията“, допълни Ева Майдел. Сред целите тя открои и това, че ще се работи повече млади хора да остават в нашата страна. „Искаме повече млади хора и професионалисти да се връщат, да създават своите семейства, да се развиват в нашата държава, защото само тогава можем да направим така, че и икономиката, и бизнеса да просперират, когато имат нужните кадри, за да могат да бъдат и по-конкурентноспособни“, посочи още кандидатът за евродепутат. \r\nЛуиза ТРАНЧЕВА", "date": "2019.05.04", "title": "Европейски избори 2019: Ева Майдел, ГЕРБ: Ние работим и ще работим за това стандартът на живот в България да продължи да се повишава"}
{"url": "http://www.focus-news.net/news/2019/05/04/2653743/mitropolit-antoniy-nyama-naprezhenie-mezhdu-bpts-i-svetiya-prestol-zaradi-vizitata-na-papata.html", "text": "Няма напрежение между Българската православна църква и Светия престол. Това заяви Западно и средноевропейският митрополит Антоний в предаването  „Тази събота”  по  бТВ . \r\n„Въпросите около предстоящата визита на папа Франциск у нас са дискутирани както с българския патриарх, така и в работен вариант с група, която е излъчена от Светия синод, в която съм и аз. Няма как това да бъде сметнато като гаф от страна на протокола на Ватикана и българската държава”, каза митрополит Антоний. \r\nТой коментира, че посланието на папата, което той отправи към българите преди визитата у нас, е признание за делото на светите братя Кирил и Методий, което е важно за българите. \r\nСветият синод и българският патриарх приемат с радост папа Франциск. Те ще си разменят подаръци. Подаръкът на Светия синод е картина на храм-паметника „Св. Александър Невски”. \r\n„Тази визита не трябва да се идеализира, нито пък да се подценява. Това е едно много комплицирано посещение, защото трябва да бъде съчетано светското и духовното. Понякога е много трудно всичко да бъде перфектно. Важното е да остане добрия спомен в сърцата на хората”, каза митрополит Антоний.", "date": "2019.05.04", "title": "Митрополит Антоний: Няма напрежение между БПЦ и Светия престол заради визитата на папата"}
{"url": "http://www.focus-news.net/news/2019/05/04/2653752/inzh-vanyo-slaveev-ia-borba-s-gradushkite-do-nachaloto-na-may-ne-sa-konstatirani-porazheniya-na-zemedelska-produktsiya-v-zashtitavanata-ot-ia-borba-s-gradushkite-teritoriya.html", "text": "До началото на май не са констатирани поражения на земеделска продукция в защитаваната от ИА „Борба с градушките“ територия. Това каза изпълнителният директор на Изпълнителна агенция „Борба с градушките“ инж. Ваньо Славеев в интервю за  Агенция „Фокус“  за началото на противоградовия сезон. „Активният сезон по градозащита през 2019 г. е открит на 27 април в 09.00 часа, като броят на ракетни площадки от който се извършват дейности по градозащита е 199. До 2 май 2019 г. са проведени 11 въздействия, обработени са 25 градоопасни клетки с 301 ракети“, каза инж. Славеев. Той уточни, че активният сезон по градозащита, както всяка година, е открит въз основа на синоптични прогнози на Изпълнителна агенция „Борба с градушките“ и фазата на развитие на селскостопанските култури в защитаваните територии.  \r\nДеница КИТАНОВА             Пълния текст на интервюто четете по-късно в „Мнение”", "date": "2019.05.04", "title": "Инж. Ваньо Славеев, ИА „Борба с градушките“: До началото на май не са констатирани поражения на земеделска продукция в защитаваната от ИА „Борба с градушките“ територия"}
{"url": "http://www.focus-news.net/news/2019/05/04/2653750/veliko-tarnovo-nagrazhdavat-malkite-aktyori-zasluzhili-priz-v-natsionalniya-festival-za-detsko-yunoshesko-teatralno-tvorchestvo-malkiyat-prints.html", "text": "Награждават малките актьори, заслужили приз в Националния фестивал за детско-юношеско театрално творчество „Малкият принц“, предаде репортер на  Радио „Фокус“ – Велико Търново . Събитието започна вчера и ще продължи до 6 май. В програмата за днес са предвидени представяния на театрали до 14 години. Вторият ден от конкурса започна с постановката „Приказка за тишината“ на Театър в *училище при Фондация „Пространства“ – София, като последва детско театрално студио от Нови пазар с „Ваше въображение“. В 12.30 деца от Пловдив ще представят „Златоперко“, а два часа по-късно – в 14.30 театрали от Стара Загора ще играят „Ян Бибиян“. Последните три спектакъла за днес са „Ние“ на деца от София, „Долината на усмивките“ – Кърджали и „Приказка за феи“ – Пазарджик. С това приключват постановките на най-малките актьори, като най-добрите ще бъдат наградени на церемония, която започва в 20.20 часа. Утре програмата продължава с представяне на юноши и младежи до 19 години, от 9.30 часа. \r\nВсички спектакли се играят на голяма сцена на МДТ „Константин Кисимов“. Входът е свободен. \r\nСъбитието се организира от Община Велико Търново и Народно читалище „Извор – 1873“ . \r\nЛуиза ТРАНЧЕВА", "date": "2019.05.04", "title": "Велико Търново: Награждават малките актьори, заслужили приз в Националния фестивал за детско-юношеско театрално творчество „Малкият принц“"}
{"url": "http://www.focus-news.net/news/2019/05/04/2653755/sitel-makedoniya-postradali-sa-20-sarbi-v-yuzhno-kosovo-pri-sblasatsi-sas-spetsialni-chasti.html", "text": "Пострадали са 20 сърби при сблъсъци с членове на специалната полиция на Косово в община Щръпце в южната част на Косово, информира македонският телевизионен канал  “Сител“ .  \r\nИнцидентът е станал заради изграждането на мини-водноелектрическа централа. \r\nПолицията използвала палки и сълзотворен газ срещу групата сърби, които са се опитвали да предотвратят достигането на багерите до мястото, където е планирано построяването на мини-ВЕЦ. \r\nВ южната община Щръпце живеят предимно сърби.  Юлиян Марков", "date": "2019.05.04", "title": "„Сител“ (Македония): Пострадали са 20 сърби в Южно Косово при сблъсъци със специални части"}
{"url": "http://www.focus-news.net/news/2019/05/04/2653758/nikolay-todorov-organizator-tazi-godina-shte-se-provede-chetvartoto-izdanie-na-nosht-na-muzeite-i-galeriite-v-grad-varna.html", "text": "Тази година ще се проведе четвъртото издание на Нощ на музеите и галериите в град Варна. Това каза в интервю за  Радио „Фокус“ – Варна  организаторът на събитието Николай Тодоров. Нощта на музеите и галериите ще се състои на 17 и 18 май. По думите на Николай Тодоров 17 май е насочен главно към алтернативните пространства за изкуство в града, сред които галерии, творчески пространства и др., а 18 май е посветен главно на музеите.  \r\n„На 17 вечерта ще се открият няколко изложби в различните пространства, а на 18 е деня, в който ще можем да посетим всички варненски музеи, които са с различно работно време. Те ще посрещат посетители при вход свободен. През деня ще работят и по отдалечените локации като Аладжа манастир, Побити камъни, Музея на стъклото в град Белослав. Също така Етнографския център в село Тополи – Роден край се казва. Тоест възможността през съботния ден е желаещите да си организират маршрути около и в близост на града, а в следобеда и вечерната част да посетят музеите и галериите във Варна“, обясни Николай Тодоров.  \r\nПо думите му тази година събитието ще изненада варненци с нови участници, както и специални изложби и експозиции открити специално за Нощта на музеите и галериите. Едно от новите допълнения към програмата на събитието е Държавният архив във Варна, където посетителите ще могат да видят някои интересни артефакти от историята на града. „Има също така концерти в някои от музеите и някои от галериите. Филми на живо ще се излъчват също така. Очакват ни някои интересни срещи с участници, които ще дойдат и ще се включат във Варна, именно в Нощта на музеите и галерите“, съобщи организаторът.  \r\nВъв връзка с наситената програма в двата дни от събитието, Николай Тодоров посъветва всички желаещи да се включат, да следят сайта на инициативата -  . „Моята препоръка е нека да следят внимателно работното време на всички участници в събитието, тъй като работното време е различно. Всеки музей, всяка галерия сама определя това работно време. То не е задължително еднакво за всички. Така, че за да не стават недоразумения и за да може да си планира най-добре времето, нека всеки да се запознае предварително с програмата“, посочи Николай Тодоров. Той допълни, че тазгодишното издание включва над 50 събития в рамките на 2 дни и над 60 локации. Отново червеният фестивален автобус ще превозва желаещите между различните дестинации в града. \r\nБояна АТАНАСОВА", "date": "2019.05.04", "title": "Николай Тодоров, организатор: Тази година ще се проведе четвъртото издание на Нощ на музеите и галериите в град Варна"}
{"url": "http://www.focus-news.net/news/2019/05/04/2653753/evropeyski-izbori-2019-eva-maydel-gerb-nas-evropa-ne-prosto-ni-chuva-tya-ni-poznava-i-ni-vyarva.html", "text": "Европа не просто чува депутатите от ПП ГЕРБ, тя ги познава и им вярва. Това каза за  Радио „Фокус“ – Велико Търново  кандидатът за евродепутат от листата на ГЕРБ Ева Майдел. Тя подчерта, че това е основната разлика с всички опоненти за предстоящия вот, като допълни, че някои от тях дори не знаят къде се намира пленарната зала на Европейския парламент.  \r\n„За последните пет години, в които бях евродепутат, смятам че заедно с колегите свършихме много. Отпаднаха високите такси за банкови преводи, роумингът. Наистина доказахме, че българската граница е и външна граница за Европейския съюз, българо-турската граница, като получихме изключително много средства, за да се чувстват гражданите по-сигурни. Но смятам, че това, което ги интересува днес, е какво ще направим оттук нататък. Важното при нас и разликата с нашите опоненти, въпреки че ги уважаваме, е че ние имаме опита. Оттук нататък всяко едно решение, с което ще защитаваме българския интерес, трябва да се взима, когато градим мостове, използваме нашите контакти“, подчерта Майдел. Тя отбеляза, че работата ще продължи в същата насока – за изграждане на инфраструктура, за облагородяване на българските райони с европейски средства и за връщане на повече млади хора у нас. \r\nЛуиза ТРАНЧЕВА", "date": "2019.05.04", "title": "Европейски избори 2019: Ева Майдел, ГЕРБ: Нас Европа не просто ни чува, тя ни познава и ни вярва"}
{"url": "http://www.focus-news.net/news/2019/05/04/2653756/pazardzhik-vav-velingrad-pochetoha-75-godini-bezsmartie-na-legendarnata-vela-peeva.html", "text": "Във Велинград почетоха 75 години безсмъртие на легендарната Вела Пеева, съобщиха за  Радио „Фокус“ – Пазарджик  от Общината. В своето възпоменателно слово кметът на Велинград д-р Костадин Коев каза: „Велинград и днес се слави надалеч с името на Вела. Това име ни задължава да пазим историята си, да почитаме светлата памет и да ценим онова момиче, останало завинаги на Бялата скала. Името Вела Пеева и занапред ще обединява усилията на всички граждани, за да пребъде името Велинград. С дълбока признателност да се поклоним и заедно сведем глави пред делото, героизма и саможертвата на Орлицата на Арапчал”.  \r\nНародният хор към „Здравче-Венче” и ученици от ОУ „Христо Ботев” изпълниха тематични за събитието песен и презентация. Официални лица на събитието бяха проф. д-р Иван Палигоров, зам.-кметовете на Велинград Светла Томова и Атанас Палигоров, председателят на Общински съвет – Велинград Али Мареков, общински съветници, служители на Общинската администрация, учители, възпитаници на различни учебни заведения, граждани и гости. Венци и цветя бяха поднесени на мемориал-костницата на Вела от името на Общинска администрация – Велинград, Общински съвет  – Велинград, политически партии, Исторически музей, Съюза на офицерите и сержантите от запаса и резерва, Съюз на народните читалища – Велинград, училища, неправителствени организации и граждани.", "date": "2019.05.04", "title": "Пазарджик: Във Велинград почетоха 75 години безсмъртие на легендарната Вела Пеева"}
{"url": "http://www.focus-news.net/news/2019/05/04/2653754/ministar-predsedatelyat-boyko-borisov-shte-podari-ikona-omofor-i-balgarsko-kiselo-mlyako-na-papa-frantsisk.html", "text": "Министър-председателят Бойко Борисов ще подари златовезана икона, омофор и българско кисело мляко на Негово Светейшество папа Франциск. Това съобщиха от  правителствената информационна служба . Премиерът ще връчи даровете си на Светия отец при посрещането му на летище София на 5 май. Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас. Лентата, символизираща епископската власт – омофорът, който премиерът Борисов ще дари на папа Франциск, впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел. Премиерът е подготвил подарък и за държавния секретар на Светия престол – кардинал Пиетро Паролин, който също ще получи златовезана икона на Свети Петър и Свети Павел.  \r\nИ двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди. \r\nМинистър-председателят Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина.", "date": "2019.05.04", "title": "Министър-председателят Бойко Борисов ще подари икона, омофор и българско кисело мляко на папа Франциск"}
{"url": "http://www.focus-news.net/news/2019/05/04/2653762/gd-granichna-politsiya-trafikat-na-gkpp-kalotina-e-intenziven-na-izlizane-ot-stranata.html", "text": "Трафикът на ГКПП \"Калотина\" на българо-сръбската граница е интензивен на излизане от страната. Това съобщиха от  ГД \"Гранична полиция\" . \r\nПреминаването през всички останали български всички гранични контролно-пропускателни пунктове се осъществява нормално.", "date": "2019.05.04", "title": "ГД \"Гранична полиция\": Трафикът на ГКПП \"Калотина\" е интензивен на излизане от страната"}
{"url": "http://www.focus-news.net/news/2019/05/04/2653761/evropeyski-izbori-2019-rumen-petkov-abv-horata-koito-ne-glasuvat-na-evroizborite-shte-stanat-sauchastnitsi-v-grabezha-na-gerb-i-bsp.html", "text": "Хората, които не гласуват на евроизборите, ще станат съучастници в грабежа на ГЕРБ и БСП. Това каза председателят на АБВ Румен Петков в интервю за предаването „Седмицата“ по  Дарик радио . \r\nВъв връзка с казуса около името „Коалиция за България“ Петков заяви: „Мисля, че големият проблем днес е, че не водим политически дебат, че не предлагаме на избирателите политики и анализ на досегашния ни провал, а се вторачваме в имената. И не разбирам тази енергия и ресурси, които БСП хвърля против лявото вместо да се бори с ГЕРБ“. Петков посочи, че БСП е тръгнала да запазва марката далеч след като я е загубила. \r\n„Коалиция за България“ многократно настоява да гарантираме хигиената на изборния процес чрез активната регистрация. Не знам защо мина покрай ушите и на гражданите, и на президента. Никой в Народното събрание – нито ГЕРБ, нито БСП, нито ДПС, нито „ограда“ и „паспорти“, решиха да елиминират до максимална степен купуването на гласове и мачкането на циганската общност, като направят активната регистрация. И мисля, че гражданите ни трябва да видят това нежелание на днешните парламентарни партии да се борят с купуването на гласове“, коментира Петков. \r\nЛидерът на АБВ посочи, че европейските и националните теми са неделими в предизборната кампания. „Но в момента отсъстват и двете. В момента битката между ГЕРБ и БСП цели да убеди обществото, че са те и няма други. А действително на терена на къщите за гости, апартаментите и терасите и сауните без пари са главно те. И хората трябва да разберат, че това е един грабеж и авторите на грабежа са БСП и ГЕРБ. И че тези, които не гласуват, стават съучастници в този грабеж“, коментира Петков. Той посочи, че „Коалиция за България“ иска да предложи силна алтернатива. „Всички наши кандидати живеят и работят в България, нашите млади хора са завърши образованието си във Франция, Белгия, Холандия, но са избрали да се върнат тук. И се гордея с тези хора, защото това е патриотизмът“, каза още Петков.", "date": "2019.05.04", "title": "Европейски избори 2019: Румен Петков, АБВ: Хората, които не гласуват на евроизборите, ще станат съучастници в грабежа на ГЕРБ и БСП"}
{"url": "http://www.focus-news.net/news/2019/05/04/2653757/blagoevgrad-s-ritual-po-podnasyane-na-tsvetya-i-ventsi-v-gotse-delchev-be-otbelyazana-116-ata-godishnina-ot-gibelta-na-revolyutsionera-patron-na-obshtinata.html", "text": "С ритуал по поднасяне на цветя и венци в Гоце Делчев бе отбелязана 116-ата годишнина от гибелта на революционера, патрон на общината, предаде репортер на  Радио „Фокус“-Пирин . Пръв това направи кметът Владимир Москов, след него почитта си засвидетелства Неврокопският митрополит Серафим, представители на различни политически партии, образователни и културни институции и граждани. Програмата започна с химна на Република България, след което бяха припомнени факти, свързани с живота на Гоце Делчев, а възпитаниците на Неврокопския ансамбъл изпълниха две от най-известните песни, посветени на революционера. \r\nЛивия НИНОВА", "date": "2019.05.04", "title": "Благоевград: С ритуал по поднасяне на цветя и венци в Гоце Делчев бе отбелязана 116-ата годишнина от гибелта на революционера, патрон на общината"}
{"url": "http://www.focus-news.net/news/2019/05/04/2653749/prezidentat-rumen-radev-udostoi-balgarski-voennosluzheshti-s-visshe-ofitsersko-zvanie.html", "text": "Президентът Румен Радев удостои български военнослужещи с висше офицерско звание, предаде репортер на  Агенция „Фокус” . „За мен е чест и удоволствие в навечерието на големия християнски празник Гергьовден – Ден на храбростта и правник на Българската армия, да връча пагоните на удостоени с висше военно звание български офицери“, заяви Радев. Държавният глава удостои бригаден генерал Венцислав Мутафчийски с висше офицерско звание „генерал-майор“.  \r\nТой освободи контраадмирал Митко Петев от длъжността командир на Военноморските сили и го назначи на длъжността военен представител на началника на отбраната във Военния комитет на НАТО и във Военния комитет на Европейския съюз. „Тази длъжност е голяма отговорност, изисква високи компетенции в областта на колективната отбрана, ежедневното отстояване на българските национални интереси и позиции в международна среда, изграждането на ефективна комуникация и координация. Убеден съм, че с Вашите лични качества и висок професионализъм Вие ще съхраните и надградите постигнатото от нашата страна като надежден член на НАТО и ЕС“, заяви Радев. Той го удостои с висше офицерско звание „вицеадмирал“. „То е резултат от Вашия безспорен професионализъм, авторитет, демонстрирани знания и лидерски умения. Вашият международен опит и богата експертиза са гаранция за издигане на авторитета на България в областта на военната медицина“, посочи Радев. \r\nДържавният глава назначи полковник Деян Дешков на длъжността командир на 61-а механизирана бригада, като го удостои с висше офицерско звание „бригаден генерал“. „Считам, че това е закономерен и логичен етап от Вашия професионален път и Вашия опит, придобит от всички командни длъжности, които сте заемали. Те ще бъдат гарант и за Вашата успешна командирска дейност в бригадата. Вашият опит и участие в нашите контингенти в Ирак и Афганистан са гарант, че дейността Ви ще бъде високоефективна. Очакванията към Вас са големи и вярвам, че ще ги оправдаете“, посочи Румен Радев. \r\nПрезидентът пожела успех на военнослужещите. „Служете на България отговорно и всеотдайно с чест и достойнство“, каза още Радев. От своя страна, Митко Петев и Деян Дешков заявиха, че ще останат верни на клетвата, която са дали пред бойните знамена на българската армия, ще запазят честта на пагона и ще защитават престижа, независимостта и свободата на България. \r\nЦветилена СИМЕОНОВА", "date": "2019.05.04", "title": "Президентът Румен Радев удостои български военнослужещи с висше офицерско звание"}
{"url": "http://www.focus-news.net/news/2019/05/04/2653760/evropeyski-izbori-2019-vodachat-na-listata-na-bsp-elena-yoncheva-i-liderat-na-partiyata-korneliya-ninova-se-prekloniha-pred-gotse-delchev-v-grada-nosesht-imeto-na-revolyutsionera.html", "text": "Водачът на листата на КП „БСП за България“ Елена Йончева и лидерът на БСП Корнелия Нинова се преклониха пред Гоце Делчев в града, носещ името на революционера по повод 116-ата годишнина от неговата гибел, предаде репортер на  Радио „Фокус“ - Пирин . На събитието присъстваха още кметът на общината Владимир Москов, представители на БСП, сред които Кристиан Вигенин, Богдан Боцев, Николай Бошкилов и други. В Гоце Делчев Нинова и Йончева бяха посрещнати от десетки симпатизанти на БСП, голяма част от които им подариха цветя и се снимаха с тях за спомен, изразявайки подкрепата си към партията и готовността да ги подкрепят на изборите за Европейски парламент на 26 май. \r\nЛивия НИНОВА", "date": "2019.05.04", "title": "Европейски избори 2019: Водачът на листата на БСП Елена Йончева и лидерът на партията Корнелия Нинова се преклониха пред Гоце Делчев в града, носещ името на революционера"}
{"url": "http://www.focus-news.net/news/2019/05/04/2653765/sport-sevilya-s-domakinska-zaguba-03-ot-leganes.html", "text": "Севиля допусна втора поредна загуба и общо трета в последните четири мача на тима от испанската Ла Лига. Този път футболистите на Хоакин Кампарос загубиха срещу Леганес с 0:3 у дома. Феновете не простиха безобразното представяне на любимците си и ги изпратиха с бурни освирквания. Преди седмица Севиля отстъпи с 0:1 на Жирона, но тогава се провалиха и конкурентите им за „Топ 4“ Хетафе и Валенсия.   \r\nЗагубата остави Севиля на петото място в класирането с 55 точки. Толкова има и четвъртия Хетафе, който обаче е с мач по-малко. Леганес, който прекъсна серията си от пет мача без победа, е на 13-а позиция с 42 т.", "date": "2019.05.04", "title": "Спорт: Севиля с домакинска загуба 0:3 от Леганес"}
{"url": "http://www.focus-news.net/news/2019/05/04/2653764/evropeyski-izbori-2019-georgi-svilenski-iskame-spravedlivost-i-v-evropa-i-v-balgariya.html", "text": "„Справедливост сега\" обединява всички послания и желания на българските граждани. Както искаме справедливост в Европа и равнопоставено отношение към всички страни членки, да има европейска прокуратура, която да следи справедливо ли се разходват европейските фондове, така искаме и справедливост в България“. Това заяви председателят на предизборния щаб на „БСП за България“ Георги Свиленски пред Дарик радио, съобщиха от пресцентъра на  БСП . Той подчерта, че не може болните да умират пред болниците. „Справедливост в образованието, в доходите – колко хора работят и получават жълти стотинки, а някои дори не ги и получават. Българинът иска тази справедливост сега“, каза още той. Според него с номер 18 БСП ще бъде на първо място на изборите с 8 евродепутати. „Листата на БСП е абсолютно представителна, която обхваща всички сектори на икономическия и политическия спектър в България“, допълни Свиленски. Той припомни, че БСП е първата, която обсъди с българските граждани и прие „Визия за Европа“ и приоритетите, които ще защитават представителите на левицата в ЕП. По неговите думи няма как вътрешно политическите да бъдат разделени от международните теми. „Членството ни в ЕС трябваше да доведе до повишаване на жизнения стандарт в България. Но това повишение се отразява само на онези, които са разпределяли европейските средства. Няма как разговорът за светлото европейско бъдеще да мине, без да си поговорим и за българските проблеми и ежедневие“, каза още той. Свиленски подчерта, че през тези 10 години са работили много европейски програми и фондове. „За това време управлява ГЕРБ и Бойко Борисов и той е отговорен за разходването на тези средства. Не може да казва, че е гневен на партията си и членовете си, а той самият е светец. Той я е създал и я управлява“, коментира Свиленски. Според него българските институции са длъжни да проверяват всеки политик, гражданин, кандидат, където има проблем. „Къде бяха органите 10-12 години? Къщите за гости и апартаментите не са се появили изведнъж – строени са, плащани са. Защо изведнъж медиите трябваше да покажат това, а не българските институции?“, попита той. Георги Свиленски подчерта, че къщите на роднини на Елена Йончева са проверявани преди години и до сега не е открит проблем. „Корупцията е при управляващите. Те дават парите. БСП е в опозиция тези години и няма как да придобие нещо против законите. В ГЕРБ хората си правят асансьори до хола, а в Ямбол болните ги носят на ръце по етажите“, посочи той. „Единствената партия, която може да отстрани ГЕРБ от властта, е БСП. Това управление е вредно за България и трябва да си отиде“, каза още Георги Свиленски.  \r\nПо повод Истанбулската конвенция Свиленски обясни, че БСП успява да защити и убеди партньорите си в своята позиция. „БСП не е единствената партия сред европейските социалисти, която не приема този документ“, заяви той и припомни, че има решение и на Конституционния съд, както и становище на Българската православна църква. Той е на мнение, че не е задължително Истанбулската конвенция да бъде приета, за да има законодателство срещу насилието, като подчерта, че БСП е направила законодателни предложения в тази посока.", "date": "2019.05.04", "title": "Европейски избори 2019: Георги Свиленски: Искаме справедливост и в Европа, и в България"}
{"url": "http://www.focus-news.net/news/2019/05/04/2653759/rse-makedoniya-dnes-e-den-za-razmisal-glasuvat-zatvornitsi-invalidi-i-v-chuzhbina.html", "text": "В полунощ предизборната кампания за втория тур на президентските избори и предсрочните местни избори в общините Охрид и Ново село приключи, пише македонската редакция на  Радио „Свободна Европа“ . \r\nДен преди изборите днес 1640 души имат право да гласуват в затворите и седем лица под домашен арест, както и 4,540 инвалиди и болни, които са поискали това от общинските избирателни комисии. \r\nГласуването на днешните и утрешните избори започва в 7:00 часа (8:00 часа българско време) и продължава до 19:00 часа местно време. Президентските избори ще се проведат в 3,480 избирателни секции в 80 общини и град Скопие и 32 избирателни секции в чужбина, като общо 1 808 131 граждани имат право на глас. \r\nНа изборите ще присъстват 3 381 местни и 520 чуждестранни наблюдатели, както и 289 преводачи и 60 чуждестранни журналисти, акредитирани от Държавната избирателна комисия.   Юлиян Марков", "date": "2019.05.04", "title": "РСЕ (Македония): Днес е ден за размисъл,  гласуват затворници, инвалиди и в чужбина"}
{"url": "http://www.focus-news.net/news/2019/05/04/2653745/plyus-info-makedoniya-imalo-e-strelba-pred-predizboren-shtab-na-dsi-v-ohrid.html", "text": "Инцидентът е станал  преди полунощ в Охрид, близо до предизборния  щаб на Демократичния съюз за интеграция (ДСИ), намираща се на улица \"Гоце Делчев\", пише македонското електронно издание  “Плюс Инфо“ . \r\nПреди полунощ пред централата на тази партия беше открит огън, след което тази част от града била блокирана от полицията, която е извършвала оглед. \r\nСпоред първоначалната непотвърдена информация, е стреляно от автомобил в движение, като е пострадало друго превозно средство с охридски регистрационни номера, пише изданието. \r\nСпоред неофициална информация, превозното средство е собственост на случаен минувач и е било взето за допълнителна експертиза. \r\nНяколко минути по-късно са чути изстрели и близо до къщата, където живее съветникът от ДСИ, се казва в информацията. \r\nАгенция \"Фокус\" припомня, че в Охрид заедно с втория тур на президентските избори ще се проведе и втори тур на кметските избори.  Юлиян Марков", "date": "2019.05.04", "title": "„Плюс инфо“ (Македония): Имало е стрелба пред предизборен щаб на ДСИ в Охрид"}
{"url": "http://www.focus-news.net/news/2019/05/04/2653767/sofiya-kardiohirurzi-ot-umbal-sv-ekaterina-spasiha-plevenchanin-s-pomoshtta-na-mestni-invazivni-kardiolozi.html", "text": "Пациент от Плевен в тежко състояние, предизвикано от инфаркт на миокарда, бе своевременно транспортиран до УМБАЛ „Св. Екатерина“, опериран и напълно възстановен. Това съобщиха от пресцентъра на  лечебното заведение . Благодарение на бързата реакция и точна диагноза от страна на плевенските инвазивни кардиолози 67-годишният пациент е насочен спешно към столичната болница с най-високотехнологични и професионални възможности за лечение на сърдечно-съдови заболявания. Неин екип с реанимобил и необходимата животоподдържаща апаратура транспортира пациента до столицата по най-щадящия за него начин. След това екип от кардиохирурзи под ръководството на директора на УМБАЛ „Св. Екатерина“ проф. Генчо Начев овладява животозастрашаващото състояние, като поставя 4 байпаса на болния. 36 часа  след сложната операция той е в следоперационнното отделение в добро общо състояние, движи се самостоятелно и провежда съответните следоперационни процедури. \r\nЕкипът на УМБАЛ „Св. Екатерина“ благодари на плевенските инвазивни кардиолози за перфектната колаборация със столичните им колеги, благодарение на която пациентът е своевременно транспортиран и спасен.", "date": "2019.05.04", "title": "София: Кардиохирурзи от УМБАЛ „Св. Екатерина“ спасиха плевенчанин с помощта на местни инвазивни кардиолози"}
{"url": "http://www.focus-news.net/news/2019/05/04/2653768/evropeyski-izbori-2019-g-lilyana-pavlova-gerb-regionalnata-politika-e-beztsenna-zashtoto-dava-vazmozhnost-da-bade-buket-ot-investitsii-v-blagoustroyavaneto-na-regionite.html", "text": "Регионалната политика е безценна, защото дава възможност да бъде букет от инвестиции в благоустрояването на регионите. Това каза за седмичното обзорно предаване  „Метроном“  на  Радио „Фокус“  Лиляна Павлова, кандидат за евродепутат от листата на ГЕРБ-СДС. Тя обясни, че чрез фондовете на регионалната политика се работи за промяна на облика на градовете, за сектор „Образование“ чрез инвестиции в социалната инфраструктура, както и в подкрепа на регионалната пътна мрежа. „Наред с това регионалната политика има значение и за голяма инфраструктура, която също е важна за връзката между регионите. Безспорно тази политика е една от най-важните на ЕС, защото когато говорим за Европа, Европа на регионите трябва да сме преди всичко призовани в това, че когато говорим за Европа на многообразието и разнообразието преди всичко целим едно много важно нещо – изравняване различията между регионите, както вътре в страната, така и между българските региони и европейските и доближаване на нашите региони до средноевропейските стандарти“, коментира Лиляна Павлова. Тя отбеляза и възможностите, които дава регионалната политика, като за последните години България е получила над 9 млрд. евро, които са инвестирани за благоустрояване в българските градове, населени места и региони. Тя уточни, че действията им са били винаги насочени в посока балансирано разпределяне на средствата в регионите. \r\nЦоня СЪБЧЕВА", "date": "2019.05.04", "title": "Европейски избори 2019 г.: Лиляна Павлова, ГЕРБ: Регионалната политика е безценна, защото дава възможност да бъде букет от инвестиции в благоустрояването на регионите"}
{"url": "http://www.focus-news.net/news/2019/05/04/2653772/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница, преминаването се осъществява безпроблемно. \r\nМария ПОПЧЕВА", "date": "2019.05.04", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/05/04/2653769/afpedin-palestinets-e-zaginal-v-rezultat-na-izraelskite-udari-v-ivitsata-gaza.html", "text": "Един палестинец е загинал в резултат на израелските удари в Ивицата Газа в събота, съобщи Министерството на здравеопазването в анклава, цитирано от  AFP . \r\n22-годишният Имад Насър е загинал в северната част на Газа, каза Министерството, без да се уточнява дали е свързан с някаква въоръжена групировка. \r\nДесетки ракети бяха изстреляни към Израел от Газа в събота, като армията отговори с въздушни удари и артилерийски и танков огън.  Юлиян Марков", "date": "2019.05.04", "title": "AFP:Един палестинец е загинал в резултат на израелските удари в Ивицата Газа"}
{"url": "http://www.focus-news.net/news/2019/05/04/2653771/evropeyski-izbori-2019-korneliya-ninova-bsp-rezhimat-borisov-si-otiva-i-zapochva-vazstanovyavaneto-na-balgariya.html", "text": "Режимът „Борисов” си отива и започва възстановяването на България. Обръщам се към всички смели, разумни и честни българи – нека се съберем и заедно да започнем възстановяването на икономиката и производството ни, на образованието, здравеопазването, на правосъдие за всеки и равенство пред закона. Това обаче минава през гласуване на 26 май. Това каза лидерът на БСП Корнелия Нинова пред журналисти в град Гоце Делчев след отбелязването на 116-ата годишнина от гибелта на революционера, предаде репортер на  Радио „Фокус” – Пирин . Тя призова хората да не оставят бъдещето да мине покрай тях. „Бъдете активни и дайте своето желание и своята воля за това да започнем истинското възстановяване на нашата страна и връщането на нейното достойнство пред Европа”, допълни Нинова. „Бъдете здрави и силни. Вярваме във вас, в желанието ви да работим за България и за българщината”, подчерта тя.  \r\n„От града, в който носи името на Гоце Делчев, и в деня, в който честваме неговата памет поздравявам всички българи, като им пожелавам да бъдат здрави, да имат сили и вяра в себе си”, посочи също Корнелия Нинова.  \r\nЛивия НИНОВА", "date": "2019.05.04", "title": "Европейски избори 2019: Корнелия Нинова, БСП: Режимът „Борисов” си отива и започва възстановяването на България"}
{"url": "http://www.focus-news.net/news/2019/05/04/2653766/zlatka-tyumbelekchieva-istorik-legendarniyat-podvig-na-gotse-delchev-prehvarlya-godinite-i-ostava-belyazan-s-bezsmartie.html", "text": "Легендарният подвиг на Гоце Делчев прехвърля годините и остава белязан с безсмъртие. Това каза за  Радио „Фокус“-Пирин  Златка Тюмбелекчиева, историк и уредник в Исторически музей-Гоце Делчев. „Името му остава в историята като символ, а самият му образ се увенчава със слава. Делото му остава като завет за поколенията. Безсмъртен е неговият лик и един от най-съвършените образи на духа и на подвизите на един народ, който се бори за свободен живот. Днес мощите на будителя на Македония и Одринско се пазят в саркофага, който се намира в двора на църквата „Свети Спас“ в Скопие, а друг един общ гроб на рода на Гоце Делчев е направен в двора на църквата „Успение Богородично“ в Благоевград“, заяви тя. Историкът подчерта, че в знак на признателност към личността и делото на великия революционер от 1950 година град Неврокоп приема името Гоце Делчев. \r\nНатали СТЕФАНОВА", "date": "2019.05.04", "title": "Златка Тюмбелекчиева, историк: Легендарният подвиг на Гоце Делчев прехвърля годините и остава белязан с безсмъртие"}
{"url": "http://www.focus-news.net/news/2019/05/04/2653770/predsedatelyat-na-ns-tsveta-karayancheva-nay-estestvenoto-neshto-da-se-sluchi-e-chovekat-dal-tolkova-mnogo-na-balgariya-krasimir-uzunov-da-bade-obyaven-za-pocheten-grazhdanin-na-rodniya-si-grad-peshtera.html", "text": "Най-естественото нещо да се случи е човекът, дал толкова много на България – Красимир Узунов, да бъде обявен за почетен гражданин на родния си град Пещера. Това каза за обзорното предаване  \"Метроном\"  на  Радио \"Фокус\"  Цвета Караянчева, председател на 44-то НС и патрон на инициативния комитет за обявяване на Красимир Узунов, основателят на Агенция и Радиоверига „Фокус“, за почетен гражданин на гр. Пещера. По думите й Красимир Узунов е имал още много път да извърви пред себе си. България загуби един от много подготвените си хора – като журналист, писател, историк и като военен, който познава народопсихологията на армията, каза още председателят на парламента. „Винаги сме си говорили за патриотизма и бъдещето на България – за възможностите, които се отварят пред нея. Той беше много подготвен и във външнополитически план. Аз чувствам сякаш някой ми е откраднал приятеля, защото толкова бързо си отиде, че празнотата е много голяма. Толкова млад с толкова много планове пред себе си, той имаше много идеи и те останаха нереализирани. Той винаги ще бъде в сърцата и умовете ни, защото такъв човек няма как да бъде забравен. Любимият му подполковник Борис Дрангов ни научи на много и различни неща – да бъдем влюбени до безумие в България. Така както един войник на Дрангов беше написал „Аз служих при Дрангов“, аз с гордост мога да кажа, че Красимир Узунов беше мой голям приятел“, каза председателят на НС.  Цвета Караянчева обясни, че идеята за обявяване на Красимир Узунов за почетен гражданин на родния му град Пещера е на приятелите му и на кмета. Тя допълни, че България е изгубила един истински българин и голям човек в лицето на Красимир Узунов.  \r\nЦоня СЪБЧЕВА", "date": "2019.05.04", "title": "Председателят на НС Цвета Караянчева: Най-естественото нещо да се случи е човекът, дал толкова много на България – Красимир Узунов, да бъде обявен за почетен гражданин на родния си град Пещера"}
{"url": "http://www.focus-news.net/news/2019/05/04/2653773/evropeyski-izbori-2019-rumen-petkov-abv-osnovnoto-poslanie-na-koalitsiya-za-balgariya-na-evroizborite-e-mirat.html", "text": "Основното послание на „Коалиция за България“ на евроизборите е мирът. Това каза председателят на АБВ Румен Петков в интервю за предаването „Седмицата“ по  Дарик радио . \r\nПетков заяви, че скандалите с апартаментите, терасите и къщите за гости се превръщат в основна тема на евроизборите. „И някак си бяга от обществото анализът на това, което направихме досега. Европа има специална политика за регионите и България разполага с около 8-9 млрд. евро за развитие на регионите. А видимо е, че някои от регионите ни пропадат – Монтана, Враца. А ние от „Коалиция за България“ предлагаме специална програма за развитие на Северозапада“, каза Петков и посочи, че отварянето на ножицата между регионите в България става все по-брутално и хората трябва да видят това. „И трябва да е ясно, че всичките ни евродепутати са съучастници. Такъв тежък провал на евродепутати никоя друга държава няма. Всички те гласуват срещу България. Нашите евродепутати гласуват срещу „Северен поток“ или не са в зала. Нашите евродепутати, биейки се в гърдите кой е най-патриот, отсъстват от зала, когато се решават ключови неща“, коментира той. \r\nЛидерът на АБВ посочи, че ако голямата битка за евроизборите се свие до къщата за гости на Елена Йончева и терасата на Цветан Цветанов, това ще бъде много лошо като предизборни послания и като мотивация за българите да гласуват. „Колкото повече ги отвращаваме, толкова повече ще подкрепим това статукво“, обясни Петков. \r\nТой уточни, че основното послание на „Коалиция за България“ на евроизборите е мирът. „Искаме категорично правителството да заяви, че България ще бъде стожер на мира на Балканите, в Европа и на Черно море“, коментира Петков. По думите му другите цели на коалицията е да се сложи край на двойните стандарти и да се постигне силна България в силна Европа. Петков посочи, че „Коалиция за България“ насърчава преференциите. „Имаме хора, които са чест за листата ни, и стимулирам преференциалния вот“, заяви той и посочи, че има съмнения, че ГЕРБ и БСП ползват преференциите за купуване на гласове. „Такава практика е възможна и съм убеден, че я има“, коментира Петков.", "date": "2019.05.04", "title": "Европейски избори 2019: Румен Петков, АБВ: Основното послание на „Коалиция за България“ на евроизборите е мирът"}
{"url": "http://www.focus-news.net/news/2019/05/04/2653774/pregled-na-mezhdunarodnite-novini-do-13-chasa-agentsiya-fokus.html", "text": "Самолет \"Боинг“  737-800 излезе от пистата в САЩ и падна в река след кацане във военновъздушната база в Джаксънвил, Флорида в петък, съобщиха официални лица, няма сериозно пострадали, предава  AFP . \r\nСамолетът със 143 души на борда на авиокомпанията „Маями Еър Интернешънъл“, включително екипаж от военната база Гуантанамо в Куба, излезе от пистата и падна в река Сейнт Джоунс  в Джаксънвил, като всички пътници и екипажа  са евакуирани незабавно, съобщиха от военноморската база във Флорида. \r\n„Двадесет и един възрастни са били откарани в местни болници, но никой не е сериозно пострадал“, съобщиха в офиса на шерифа на Джаксънвил. \r\nНа други пътници е оказана първа помощ на място. \r\nСамолетът е превозвал военни и техните семейства. \r\nПричините за инцидента се изясняват. \r\n*** По македонски телевизионен канал в петък вечерта беше излъчен последният телевизионен двубой между кандидатите за президент Стево Пендаровски и Гордана Силяновска Давкова няколко часа преди началото на деня за размисъл, пише македонският  “Фокус“ .  \r\nКандидатите често се нападаха и не уважаваха времето на противника, пише изданието. \r\nИ двамата използваха лични обиди, като обвиняваха домакина, че не ги е защитил достатъчно от обидите на противника. \r\nПендаровски спомена бащата на Силяновска и го обвини в сътрудничество с УДБА (тайната полиция по времето на Титова Югославия – бел. ред.), а след това Силяновска заяви, че бащата на Пендаровски е бил част от полицейските структури. \r\nСиляновска обвини опонента си, че е работил за личните си интереси и не е направил нищо, когато разследването за опита за убийство на тогавашния президент Киро Глигоров е било прекратено и че той е човекът, който не се е качил на самолета с Борис Трайковски (този самолет катастрофира и всички, включително и президентът Трайковски загинаха – бел. ред.). \r\n*** Инцидентът е станал  преди полунощ в Охрид, близо до предизборния  щаб на политическа партия, намираща се на улица \"Гоце Делчев\", пише македонското електронно издание  “Плюс Инфо“ . \r\nПреди полунощ пред централата на тази партия беше открит огън, след което тази част от града била блокирана от полицията, която е извършвала оглед. \r\nСпоред първоначалната непотвърдена информация, е стреляно от автомобил в движение, като е пострадало друго превозно средство с охридски регистрационни номера, пише изданието. \r\nСпоред неофициална информация, превозното средство е собственост на случаен минувач и е било взето за допълнителна експертиза. \r\nНяколко минути по-късно са чути изстрели и близо до къщата, където живее съветникът от тази политическа партия, се казва в информацията. \r\nАгенция \"Фокус\" припомня, че в Охрид заедно с втория тур на президентските избори ще се проведе и втори тур на кметските избори. \r\n*** Сеизмологичната обсерватория при Природо-математическия факултет в Скопие, тази сутрин в 5 часа и 58 минути местно врене (6:58 българско време) е регистрирала земетресение, чийто епицентър се намира на 11 км източно от Скопие в община Илинден, информира скопският телевизионен канал  “Алсат М“ . \r\nТрусът е с магнитуд  2,5 по скалата на Рихртер и е усетено от населението в Скопие, Илинден, Кадино и околностите с интензивност от III степен според европейската макросеизмична скала, се казва от Сеизмологичната обсерватория в Скопие. \r\n*** В събота Северна Корея е провела тестово изстрелване на няколко ракети с малък обсег от пристанищната зона Уонсан на източния бряг на страната, съобщи южнокорейската агенция Yonhap, позовавайки се на Комитета на началниците на щабовете на въоръжените сили на Южна Корея, цитирана от  TACC .  \r\nПо-рано бе съобщено за изстрелването на една ракета. Според информацията, ракетите са прелетяли от 70 до 200 км по посока на Японско море. \"Нашите военни внимателно наблюдават действията на Северна Корея в тясна координация със Съединените щати\", съобщиха южнокорейските военни. \r\nЯпонското правителство също заяви, че ракетите не са балистични и не са достигнали до изключителната икономическа зона на страната. \r\nЗа последният път Пхенян проведе тестове на ракети през ноември 2017 г. Тогава беше изпитан нов тип ракета „Хвасон-15“, който се издига на височина от 4475 км и покрива разстояние от 950 км. След изстрелването КНДР заяви, че ракетата Hwaseong-15 може да носи ядрена бойна глава, а цялата територия на Съединените щати е в обхват. \r\nПрез април 2018 г. Пхенян обяви, че спира да провежда тестове на ядрени оръжия, както и балистични ракети с различен обхват, за да развива социалистическата икономика на страната и да повиши жизнения стандарт на населението. След това, през май, КНДР ликвидира полигона в Пхунгери, където преди това извършваше подземни ядрени тестове. В периода от 2016 до 2017 г. Северна Корея е извършила около 40 изстрелвания на балистични ракети. \r\n*** Председателят на косовския парламент Кадри Весели бе призован за разпит от специализираната прокуратура в Хага, която разследва престъпленията, извършени в Косово по време и след войната, пише прищинският вестник  Gazeta Expres . \r\nИзточник от Специализираната прокуратура потвърди за изданието, че Весели, който е бил главен командир на Армията за освобождение на Косово (АОК), ще бъде разпитан от хагския прокурор в качеството му на заподозрян. Службата на Весели не е потвърдила призовката. Съобщава се, че Весели в петък следобед е отпътувал за Холандия през Любляна, придружаван от още четирима души. \r\nПо-рано Весели каза пред медиите, че е готов да отговори на всяка потенциална покана от Хагския съд за военни престъпления, който се занимава изключително с предполагаеми престъпления, извършени от АОК. Вестникът съобщи миналия месец, цитирайки източници в Специализираната прокуратура, че се очаква Съдът в Хага да изготви обвинителни актове срещу бивши членове на АОК, които заемат висши длъжности, включително настоящия президент Хашим Тачи, който по време на войната е бил политически представител на АОК и Кадри Весели който е известен с ръководството на разузнаването на АОК. Специализираните съдебни състави и Специализираната прокуратура, обикновено описвани от медиите като специален съд, са създадени през 2015 г. от парламента на Косово. Създаването на този съд бе направено въз основа на доклад, изготвен от швейцарския сенатор Дик Марти, който по-късно беше одобрен от Съвета на Европа (СЕ), който обвинява бившите лидери на АОК Хашим Тачи, Азем Сила, Кадри Весели, Джавит Халити, Рамуш Харадинай, относно трафика на органи и нечовешко отношение към хората, държани в центрове за задържане под контрола на АОК. \r\n*** Около 50 ракети бяха изстреляни към Израел от Ивицата Газа в събота, и десетки бяха прихванати от Израелската въздушна отбрана, съобщи израелската армия, цитирана от  AFP . \r\nАрмията каза по-рано, че е насочила две ракетни установки към Газа и е извършила въздушен удар в отговор. Все още не е ясно дали има жертви и пострадали от двете страни. \r\nЕскалацията следва обичайните петъчни протести по границата между Ивицата Газа и Израел по време на които са загинали четирима души, включително двама военни от „Хамас“. \r\n*** Един палестинец е загинал в резултат на израелските удари в Ивицата Газа в събота, съобщи Министерството на здравеопазването в анклава, цитирано от  AFP . \r\n22-годишният Имад Насър е загинал в северната част на Газа, каза Министерството, без да се уточнява дали е свързан с някаква въоръжена групировка. \r\nДесетки ракети бяха изстреляни към Израел от Газа в събота, като армията отговори с въздушни удари и артилерийски и танков огън.", "date": "2019.05.04", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/04/2653775/simpozium-na-tema-inovatsii-v-kardiologiyata-gradnata-i-sardechno-sadovata-hirurgiya-shte-se-provede-v-umbal-sveta-ekaterina-na-17-may.html", "text": "Българското дружество по кардиохирургия съвместно с Конфедерацията на работодателите и индустриалците в България (КРИБ) организират научен симпозиум на тема: „Иновации в кардиологията, гръдната и сърдечно-съдовата хирургия“. Това съобщиха от пресцентъра на  УМБАЛ „Света Екатерина“ . Форумът ще се проведе в аула „Максима“ на УМБАЛ „Света Екатерина“ от 08.30 ч. на 17 май 2019 г.", "date": "2019.05.04", "title": "Симпозиум на тема: „Иновации в кардиологията, гръдната и сърдечно-съдовата хирургия“ ще се проведе в УМБАЛ „Света Екатерина“ на 17 май"}
{"url": "http://www.focus-news.net/news/2019/05/04/2653779/mzhg-prizovava-da-se-spazva-naredbata-i-pchelarite-da-badat-svoevremenno-informirani-pri-praskane.html", "text": "Министерството на земеделието, храните и горите (МЗХГ) призовава да се спазва наредбата и пчеларите да бъдат своевременно информирани при пръскане. На 8 май ще се проведе заседание на Консултативния съвет по пчеларство. Това съобщиха от пресцентъра на  МЗХГ . \r\n„През последните дни получаваме сигнали, че има нарушения на правилата за растителна защита и пръскания. Още през месец март министърът на земеделието, храните и горите изпрати писмо до 28-те областни дирекции „Земеделие“, с което изиска да се проведат срещи между пчеларите и арендаторите, за да се припомнят правилата”, заяви Силвия Василева, директор на дирекция „Животновъдство“, пред пчелари в Плевен. \r\n„Има наредба, по която става информирането за пръскане с препарати за растителна защита и тя трябва да се спазва. Разбира се има какво да се прецизира в нея, но основните неща по отношение на това как става уведомлението, в кои часове може да се осъществява пръскането, всичко това, ако се спазва – няма да има негативни последици за пчелите  В резултат на това, което се случва в последните дни, по нареждане на министъра на земеделието правим съвет по пчеларство, който ще се проведе на 8 май. На тази среща, за да може да има чуваемост, и за да има по-голям резултат, сме поканили и други организации на земеделски производители, защото само по този начин – чрез разговори и общ диалог могат да се постигнат нещата. Този съвет е конструиран от два месеца, точно за да може да се решават такива актуални проблеми за пчеларите. Такъв съвет досега нямаше“, подчерта още Василева.", "date": "2019.05.04", "title": "МЗХГ призовава да се спазва наредбата и пчеларите да бъдат своевременно информирани при пръскане"}
{"url": "http://www.focus-news.net/news/2019/05/04/2653780/tass-v-zapadnata-chast-na-mongoliya-e-obyavena-karantina-zaradi-chuma.html", "text": "В провинция Баян-Улгий двама местни жители са починали от  чума, след като са яли месо от диво животно и е обявена карантина до 6 май, която забранява на намиращите се в областта хора, включително чуждестранни туристи да напускат региона, предава  TACC . \r\nСпоред информацията няма други заразени. Такива инциденти се случват на всеки няколко години, тъй като районът е ендемичен за тази болест. Посолството на Руската федерация препоръчва руснаците да се въздържат от пътуване до тази част на Монголия, тъй като те не могат да напуснат провинцията, докато карантината не приключи. \r\nСред задържаните заради карантината туристи има граждани на Русия, САЩ, Япония, Германия и други.  Юлиян Марков", "date": "2019.05.04", "title": "ТАСС: В западната част на Монголия е обявена карантина заради чума"}
{"url": "http://www.focus-news.net/news/2019/05/04/2653777/denyat-na-hrabrostta-i-praznik-na-balgarskata-armiya-6-may-shte-bade-otbelyazan-s-voenen-parad-v-sofiya.html", "text": "По традиция Денят на храбростта и празник на Българската армия – 6 май, ще бъде отбелязан с военен парад в София. Той ще започне в 10.00 ч. на площад „Княз Александър I”. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. Това съобщиха от пресцентъра на  Министерството на отбраната . На площада ще премине и ретро техника от времето на Втората световна война, предоставена от колекционери от страната. За първи път в празничния ден жителите и гостите на столицата ще  могат да разгледат образци военна техника на Сухопътните войски на статичен показ на ул. „Княз Александър I“, а който проявява интерес към службата в редиците на Българската армия ще може да получи информация на щанда на Централното военно окръжие - част от националната кампания „Бъди войник”. \r\nВоенният парад ще бъде командван от заместник-командващия на Съвместното командване на силите генерал-майор Иван Лалов. В парада ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия „Георги Стойков Раковски”, Националната гвардейска част, Националния военен университет „Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада „Специални сили, Мобилната комуникационно-информационна система от състава на Съвместното командване на силите и  Служба „Военна полиция“.  \r\nПри изпълнението на националния химн по време на парада ще бъдат изпълнени 20 артилерийски салюта. \r\nВ 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул. \r\nОтбелязването на Деня на храбростта и празник на Българската армия ще започне на 6 май от 09.00 ч. с тържествен водосвет на бойните знамена и знамената-светини пред паметника на Незнайния воин. Той ще бъде отслужен от Негово Светейшество Българският патриарх Неофит. В ритуала ще участват представителни формирования на Националната гвардейска част и знаменен взвод със Самарското знаме, щандарта на Първи конен полк, знамето на 30-ти пехотен Шейновски полк, знамето на 23-ти пехотен Шипченски полк, знамето на 15-ти пехотен Ломски полк, знамето на 13-ти пехотен Рилски полк, знамето на 6-ти пехотен Търновски полк и знамето на 25-ти пехотен Драгомански полк.  \r\nВ честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, ще бъдат също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.  \r\nДенят на храбростта и празник на Българската армия ще бъде отбелязан във всички гарнизони в страната. \r\nВъв военния парад в София ще бъдат представени образци на видове военна техника на Въоръжените ни сили. След преминаването на представителните блокове на Българската армия и служба „Военна полиция“ на площад „Княз Александър I”  ще започне въздушният компонент на парада. Предвижда се в него да участват вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и „Cougar” и самолетите „Спартан“, „Пилатус“ и МиГ-29. На площада ще преминат 48 образци на видове бойна техника, на въоръжение в Сухопътните войски, служба „Военна полиция“ и зенитно-ракетните военни формирования на Военновъздушните сили: бронирани леки автомобили с повишена проходимост „Мерцедес” G 270FB-6, бронирани машини „Хамър”, бойни бронирани колесни машини „Commando select” и „Guardian”, бронетранспортьори БТР-60 ПБ, 152 милиметрово оръдие гаубица Д-20, реактивна система за залпов огън БМ-21 „ГРАД”, 122 мм самоходна минохвъргачка Б1-10 „Тунджа”, 122 милиметрова самоходна гаубица 2С-1 „Гвоздика“, бойни машини на пехотата БМП-23 и БМП-1, танк Т-72, тактически ракетен комплекс „Точка”, зенитно-ракетен комплекс „ОСА”, брониран автомобил „SAND CAT”, транспортно зареждащи машини на зенитни ракетни комплекси С-125 „Нева“ (SA-3) и С-200 „Вега“ (SA-5) и пускови установки от състава на зенитно-ракетен комплекс С-300 (SA-10). Клубът за военно-исторически реконструкции „Братя по оръжие“ ще представи техника от периода на Втората световна война: четириместна командирска кола „Кюбелваген Феномен Гранит-30“ (от 1936 г.), 12-местен триосен камион „Щайер 640“ (от 1940 г.) и 4-местен джип „Кюбелваген Фолксваген тип 82-КДФ“ (от 1943 г.), както и мотоциклети „Цундап-КС 750“ (от 1942 г.), „BMW R75“ (от 1943 г.), „BMW R12“ (от 1940 г.) и „BMW R35“ (от 1940 г). \r\nКомандващият парада генерал-майор Иван Лалов - заместник-командващ на Съвместното командване на силите, e роден на 9 август 1962 г. в с. Бреница, област Плевен. През 1987 г. завършва ВНВВУ „Г. Бенковски” в Долна Митрополия. Офицерският му път започва като младши пилот в авиобазата в Равнец. През годините последователно преминава през основни командни длъжности – старши пилот, командир на звено, началник щаб на ескадрила, командир на ескадрила, командир на Трета авиационна база „Граф Игнатиево”. Завършил е ВА „Г. С. Раковски”, както и специалност „Стратегическо ръководство на отбраната и Въоръжените сили” в Общовойсковия колеж по отбраната на Република Франция в Париж. От 6 май 2018 г. е заместник-командващ на Съвместното командване на силите. Генерал-майор Иван Лалов е офицер с отличен командирски опит и професионална подготовка, военен пилот I клас. Пилотирал е самолети L-29, L-39. МиГ-17, МиГ-21 и МиГ-29. За заслугите му към отбраната на страната и развитието на Българската армия е награждаван от министъра на отбраната с награден знак „Свети Георги Победоносец ІІ степен”, както и с предметни награди и грамоти. Владее английски и френски език.", "date": "2019.05.04", "title": "Денят на храбростта и празник на Българската армия – 6 май, ще бъде отбелязан с военен парад в София"}
{"url": "http://www.focus-news.net/news/2019/05/04/2653778/anadolu-agency-mevlyut-chavushoglu-obvini-kiparskite-gartsi-che-ne-iskat-da-spodelyat-resursite-na-ostrova.html", "text": "Турският външен министър Мевлют Чавушоглу обвини кипърските гърци, че не искат да споделят ресурсите на острова пред медийната среща на Глобалния журналистически съвет в крайбрежния град Гирне, Северен Кипър, цитира думите му  Anadolu Agency . \r\nАнкара не може да приеме решение на кипърския въпрос, което игнорира кипърските турци и тяхната воля, заяви турският външен министър Мевлут Чавушоглу в събота. \r\nЧавушоглу заяви, че не може да бъде постигнато трайно решение по кипърския въпрос въпреки многогодишните преговори и добави, че Турция ще продължи \"конструктивното си отношение\" за защита на правата на кипърските турци. \r\nЧавушоглу отбеляза, че кипърските турци също настояват за трайно решение, основано на политическото равенство от около 60 години. \r\n\"Република Турция и кипърските турци винаги са подкрепяли политическо решение\", каза той, добавяйки, че причината за липсата на решение по въпроса е, че администрацията на кипърските гърци не иска да споделя нищо на острова с кипърските турци. \r\nОт десетилетията се правят опити  за разрешаване на спора, всички завършващи с неуспех. Последният, проведен с участието на страните гаранти- Турция, Гърция и Великобритания - приключи през 2017 г. в Швейцария. \r\nПрез 2004 г., на два референдума, планът на тогавашния генерален секретар на ООН Кофи Анан беше приет от кипърските турци, но отхвърлен от кипърските гърци. \r\nРазговорите се съсредоточени върху федерален модел, основан на политическото равенство на турската и гръцката страна, но отхвърлянето от страна на кипърските гърци на подобно решение, включително плана на Анан, доведе до появата на други модели. \r\nВ неотдавнашен доклад, сегашният генерален секретар на ООН Антонио Гутереш каза също, че може да са необходими \"нови идеи\" за уреждане на острова. \r\nТурция обвинява непримиримостта на кипърските гърци за провала на преговорите, като също така обвинява Европейския съюз за приемането на Кипър като разделен остров в съюза през 2004 г., след като кипърските гърци отхвърлиха мирното споразумение. \r\n.  Юлиян Марков", "date": "2019.05.04", "title": "Anadolu Agency: Мевлют Чавушоглу обвини кипърските гърци, че не искат да споделят ресурсите на острова"}
{"url": "http://www.focus-news.net/news/2019/05/04/2653776/evropeyski-izbori-2019-vodachat-na-listata-na-bsp-elena-yoncheva-i-liderat-na-partiyata-korneliya-ninova-prisastvaha-na-otkrivaneto-na-planinsko-izkachvane-race-chip-gotse-delchev-2019.html", "text": "Водачът на листата на Коалиция „БСП за България” Елена Йончева и лидерът на БСП Корнелия Нинова присъстваха на откриването на Планинско изкачване Race Chip „Гоце Делчев 2019”, предаде репортер на  Радио „Фокус”-Пирин . Надпреварата се организира като част от събитията, посветени на 116-ата годишнина от гибелта на Гоце Делчев. В състезанието ще участват над 40 състезатели от България и Македония. Специален гост на събитието е боксьорът Кубрат Пулев.  \r\nКметът на Общината Владимир Москов заяви, че в началото са подходили предпазливо към състезанието, но вече смята то да се превърне в традиция за града. Той пожела успех на всички състезатели и безаварийно шофиране.  \r\nНатали СТЕФАНОВА", "date": "2019.05.04", "title": "Европейски избори 2019: Водачът на листата на БСП Елена Йончева и лидерът на партията Корнелия Нинова присъстваха на откриването на Планинско изкачване Race Chip „Гоце Делчев 2019”"}
{"url": "http://www.focus-news.net/news/2019/05/04/2653781/evropeyski-izbori-2019-petar-vitanov-bsp-ne-mi-haresva-che-evropeyskiyat-sayuz-zagubi-onzi-sotsialen-blyasak-koyto-imashe.html", "text": "Не ми харесва, че Европейският съюз загуби онзи социален блясък, който имаше през 70-те и 80-те години на миналия век, който беше противовес на онази, другата система, която позволяваше да се акцентира на социалните придобивки на хората, на работещите, на трудещите се. Това каза Петър Витанов, кандидат за евродепутат от листата на „БСП за България“, пред младежката организация на БСП – Видин. предаде репортер на  Радио „Фокус“ – Видин . Той е на посещение във Видин заедно с Цветелина Пенкова, която е на 3-то място в листата. Витанов посочи, че през последните 10-20 години редица сектори на държавната икономика в европейските страни са раздържавени, либерализирани, даден е толеранс на частните монополи, увеличена са данъчните убежища, получила се е разюзданост на капитала, вследствие на което са се увеличили неравенствата, както в рамките на националните държави, а така също и между тях.  \r\n„Срина се социалният статус на Европейския съюз, няма ги вече социалните защити. Нашата голяма битка е да върнем онзи социален образ на Европейския съюз. Трябва да възродим Европа, да я реиндустриализираме, да обложим този капитал в лицето на транснационалните корпорации, да въведем такси върху финансовите транзакции, за да позволим едни средства да останат в рамките на Европейския съюз“, посочи Витанов. Той заяви, че като българи трябва да устояваме бюрократичните промени, защото не може 8% от бюджета на Европейския съюз да отива за администрацията. „Солидарността е един от основните двигатели на Европейския съюз. Голямата цел е по-бедните държави да достигнат нивото на развитие на силните държави, а това ще стане благодарение на политиката на сближаване, на даване на средства, за да се подпомогне икономическата интеграция“, каза Витанов.  \r\nТой допълни, че тези европейски избори влияят върху ежедневието на всеки един и дори на хората във Видин, защото те имат европейско, национално и местно измерение. „И като млад гневен човек искам да кажа какво не ми харесва в Европейския съюз, но трябва да заявя, че не виждаме нашето съществуване извън Европейския съюз. Хубаво е, че стана това нещо с Брекзит, за да се отрезвят всички евроскептични настроения и хората да достигнат до извода, че без Европа е по-зле. Все повече хора са убедени в нуждата от реформи на Европейския съюз“, заяви Петър Витанов. \r\nПетър Витанов и Цветелина Пенкова ще посетят фолклорния фестивал във видинското село Антимово, който се открива в 14.00 часа. \r\nАнна ЛОЗАНОВА", "date": "2019.05.04", "title": "Европейски избори 2019: Петър Витанов, БСП:  Не ми харесва, че Европейският съюз загуби онзи социален блясък, който имаше"}
{"url": "http://www.focus-news.net/news/2019/05/04/2653783/pazardzhik-den-na-otvorenite-vrati-shte-se-provede-na-krepostta-peristera-v-peshtera-na-10-may.html", "text": "Ден на отворените врати ще се проведе на крепостта Перистера в Пещера на 10 май, съобщиха от  Общината администрация . Проявата е част от общоевропейската кампания „Европа в моя регион“ 2019 г. Крепостта бе реставрирана по проект „Консервация, реставрация и експониране на антична и средновековна крепост „Перистера“, разположена на хълм „Света Петка” в Пещера. Проектът e реализиран по Оперативна програма „Регионално Развитие“ 2007–2013. След изпълнението на проекта антична и средновековна крепост „Перистера” в град Пещера се превърна в атрактивна и привлекателна дестинация за туристи. Реализирането на проектното предложение допринесе за подобряването, обновяването и развиването на туристическите атракции в община Пещера и популяризирането й като място на древна култура. Чрез мерките по консервация, реставрация, рехабилитация, реконструкция и експониране на историческата забележителност се осигури и повиши атрактивността и достъпността до античната и средновековна крепост „Перистера”, която през 2012 година е обявена за паметник на културата с „национално значение”.", "date": "2019.05.04", "title": "Пазарджик: Ден на отворените врати ще се проведе на крепостта Перистера в Пещера на 10 май"}
{"url": "http://www.focus-news.net/news/2019/05/04/2653763/kosovski-vitsepremier-mitata-shte-badat-premahnati-kogato-otpadnat-prichinite-za-tyahnoto-vavezhdane.html", "text": "Вицепремиерът на Косово и съпредседател на държавния преговарящ екип със Сърбия Фатмир Лимай каза, че становището на неговата партия - Социалдемократическа инициатива от самото начало е, че стопроцентовите вносни мита върху сръбския внос трябва да бъде премахнато, когато отпаднат причините за  въвеждането им, в интервю  пред косовския телевизионен канал RTV 21, цитиран от македонското електронно издание  “24 инфо“  . \r\nЛимай заяви, че митата са резултат от заплахата за националната сигурност на страната и враждебното поведение на Сърбия към Косово и неговите граждани. \r\n„Митата ще бъдат премахнати в момента, в който отпаднат причините, поради които те са въведени. Сърбия трябва да изпълни изискванията, но тя не спира враждебните действия. Една от причините, поради които митата не трябва да бъде премахнати, е отричането от страна на  Белград на сръбските военни престъпления, извършени в Косово, каза Лимай.  Юлиян Марков", "date": "2019.05.04", "title": "Косовски вицепремиер: Митата ще бъдат премахнати, когато отпаднат причините за тяхното въвеждане"}
{"url": "http://www.focus-news.net/news/2019/05/04/2653786/nova-makedoniya-makedoniya-prebroyavaneto-v-makedoniya-shte-se-provede-prez-april-2020.html", "text": "В Македония ще се проведе преброяване на населението и домакинствата за април 2020 г., операция, която е необходима за определяне на точния брой на населението, за да изработване на подходящи регионални политики, пише македонският вестник  „Нова Македония“ . \r\nПоследното преброяване в страната е проведено през 2002 г., а през 2011 г. е направен опит за провеждане на преброяване, което е било прекъснато, защото според Весна Яневска, председател на тогавашната Държавна преброителна комисия е оказан политически натиск, макар че тогавашната управляваща коалиция отрича подобни твърдения и забавянето е оправдано по технически причини. \r\nОсновната цел на преброяването е да предостави пълни, висококачествени, актуални и международно съпоставими статистически данни за населението, домакинствата и жилищата за посрещане на нуждите на потребителите в страната и чужбина. \r\nСъбраните данни от преброяването се използват за анализ и оценка на ситуацията в икономическото и социалното развитие, планирането и развитието на икономиката, образованието, здравеопазването, жилищната и други икономически и социални сфери, мониторинг на изпълнението на плановете, както и научни изследвания и статистически данни цели. \r\nПреди провеждането на преброяването, парламентът трябва да приеме закон за преброяването на населението и домакинствата, чието приемане в този случай закъснява. Първоначално законът трябваше да бъде приет в парламента до края на март. \r\n„Коалиционните партньори все още привеждат в съответствие становището по Закона за преброяване на населението и домакинствата, но процесът не поставя под въпрос обявения старт за провеждане на преброяването през 2020 г., тъй като Държавната статистическа служба вече работи по подготовката на преброяването - казва правителствения говорител Миле Бошняковски. \r\nДържавната статистическа служба съобщава, че това преброяване няма да бъде в съответствие с предишния класически метод, но ще се използва комбиниран метод. \r\n\"Това преброяване няма да бъде класическо, използвайки традиционния метод, интервюто лице в лице, но ще се използва така нареченият комбиниран метод, който означава лична анкета , но и използване на данни от регистри\", казва директорът на Държавната статистическа служба Апостол Симовски. \r\nТой добавя, че Държавната статистическа служба разполага с всички правомощия за провеждане на преброяването и е институция, която има законови правомощия за провеждане на този вид изследвания. \r\nСпоред него няма пречки за провеждането на преброяването през април 2020 г., дори и предсрочните парламентарни избори да се проведат тази есен. \r\n„Само ако се проведат предсрочни избори през следващата година, преброяването може да бъде отложено,“ подчертава Симовски. \r\nВ почти всички страни от Западните Балкани имат проблем, свързан с преброяването. Войните в бивша Югославия, масовите убийства, вълните на бежанците и емиграцията през годините повлияха на точни данни за броя на населението във всяка страна. Само в периода от 1991 до 2015 г. населението на бивша Югославия варира от 2,46 до 3,98 милиона, което е огромна разлика в статистиката. \r\nВ Косово ситуацията е още по-сложна. През 1991 г. албанците бойкотираха преброяването, а властите в Белград определиха прогнозираното население. Когато през 2011 г. в Косово бе проведено тестово преброяване, сърбите на север го бойкотираха. \r\nНе е по-добро положението в Босна и Херцеговина, където последното преброяване е проведено през 2013 г., но резултатите са противоречиви, тъй като повечето етнически групи се оплакват, че им е било попречено да се завърнат в страната по време на изброяването. В Сърбия албанците от южната част на страната бойкотираха преброяването през 2011 година. \r\nВъпреки това, единствената възможност за започване на преброяване в страните от Западните Балкани е натискът от Европейския съюз, който изисква страните-кандидатки да определят точния брой на населението и домакинствата, поради точната статистика, необходима  за Евростат. Данните са необходими за създаването на бъдещи европейски политики.  Юлиян Марков", "date": "2019.05.04", "title": "„Нова Македония“ (Македония): Преброяването в Македония ще се проведе през април 2020"}
{"url": "http://www.focus-news.net/news/2019/05/04/2653782/", "text": "На тържествено заседание на Общинския съвет на 5 май Красимир Узунов ще бъде удостоен посмъртно със званието „Почетен гражданин на Пещера”. Това каза за седмичното обзорно публицистично предаване „Метроном“ на  Радио „Фокус“  кметът на Пещера Николай Зайчев. Красимир Узунов е български журналист и бизнесмен. Директор и собственик на първата българска частна информационна агенция „Фокус“, която работи от юни 2000 година, както и на националната Радиоверига „Фокус“. Специалист по проблемите на Балканите, автор на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. „Красимир Узунов бе родом от Пещера и много помагаше на града си“, обясни кметът Николай Зайчев. Той каза, че идеята за удостояването на Красимир Узунов със званието „Почетен гражданин на Пещера” е възникнала много преди кончината му. „Разговаряхме с него по темата. За всичко, което е направил за родния си град, за България и за патриотизма му, имахме предложение към него да бъде удостоен с това звание. Бяхме говорили за датата 5 май, но за съжаление той ще бъде удостоен посмъртно. Краси Узунов беше добър наш приятел, съгражданин, приятел на Пещера. Това, което даде на нашия град, на България, ще остане непреходно в историческата памет. Ще остане човекът, който освен истински българин е и истински родолюбец“, каза още Николай Зайчев. \r\nТържествената сесия ще се проведе на 5 май от 17.00 часа, след което ще се състои тържествена заря-проверка за празника на града – 6 май. \r\nЦоня СЪБЧЕВА", "date": "2019.05.04", "title": "Николай Зайчев, кмет на Пещера: На тържествено заседание на 5 май Красимир Узунов ще бъде удостоен посмъртно със званието „Почетен гражданин на Пещера”"}
{"url": "http://www.focus-news.net/news/2019/05/04/2653787/evropeyski-izbori-2019-vodachat-na-listata-na-bsp-elena-yoncheva-i-liderat-na-partiyata-korneliya-ninova-se-prekloniha-pred-pametnika-na-gotse-delchev-kray-selo-popovi-livadi.html", "text": "Водачът на листата на „БСП за България” Елена Йончева и лидерът на БСП Корнелия Нинова се преклониха пред паметника на Гоце Делчев край село Попови ливади, предаде репортер на  Радио „Фокус” - Пирин . На събитието присъстваха още кметът на Община Гоце Делчев Владимир Москов, представители на БСП, сред които Кристиян Вигенин, Валери Сарандев и други. Преди това те взеха участие в откриването на „Планинско рали Гоце Делчев 2019”, а по-късно Нинова и Йончева ще положат венци и цветя пред паметника на един от основателите на социалистическото движение в Петрич Антон Попов.  \r\nВ 18.00 часа в Народно читалище „Братя Миладинови” в Петрич те ще вземат участие в честването на 100-годишнината от основаването на социалистическата партия в града.  \r\nНатали СТЕФАНОВА", "date": "2019.05.04", "title": "Европейски избори 2019: Водачът на листата на БСП Елена Йончева и лидерът на партията Корнелия Нинова се преклониха пред паметника на Гоце Делчев край село Попови ливади"}
{"url": "http://www.focus-news.net/news/2019/05/04/2653785/d-r-elena-aleksandrova-istorik-v-spomenite-na-saratnitsite-na-gotse-delchev-se-razkazva-edna-malko-izvestna-sluchka-svarzana-s-poseshtenie-na-revolyutsionera-v-gorna-dzhumaya-kato-uchenik.html", "text": "В спомените на съратниците на Гоце Делчев се разказва една малко известна случка, свързана с посещение на революционера в Горна Джумая още като ученик. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград, по повод 116-ата годишнина от гибелта на революционера.  \r\n„След като приключва обучението си в Кукуш, бащата на Гоце – Никола е имал планове за него – да продължи обучението си в града им, тъй като те са притежавали дюкян и много имоти, и Гоце Делчев като първороден син, на него се е падала честта да наследи баща си. Никола не е имал намерение да остави сина си да продължи обучението си, още повече че за него Солунската българска мъжка гимназия за него е била най-висшата форма на образование по това времето. Въпреки това обаче със съдействието и ходатайстването на някои видни и изтъкнати кукушани, в крайна сметка Никола Делчев приема да пусне сина си да продължи обучение и образование във Военното училище в София. На път за училището, заедно със свой съученик, Гоце Делчев преминава и през Горна Джумая и остава там едно денонощие в един хан, а на сутринта е трябвало заедно с един турчин кираджия, да премине българо-османската граница при Бараково и от тук натам да продължи пътя си към София“, каза още д-р Александрова. Тя добави, че по това време в Османската империя върлува тифна инфекция и зараза и българските власти на границата не пропускат никакви пътници, които да преминат границата.  \r\n„Двете момчета остават на границата, файтонджията се прибира в Горна Джумая, а на следващия ден трябвало Гоце Делчев да бъде записан във Военното училище, защото започвала учебната година. След дълги уговорки и молби с граничните власти, в крайна сметка двете момчета са допуснати да преминат границата. Те са обяснили, че са българи от Кукуш и са приети във Военно училище в София. Оказва се обаче, че няма начин файтонджията да се върне, тъй като вече са минали няколко часа и той при всички положения вече се е прибрал в Горна Джумая“, допълни д-р Александрова. Тя отбеляза, че двете момчета не се отчайват и Гоце казва на своя сученик да остане на границата и да чака, а той пеша ще се върне в града, за да търси файтонджията, който да ги преведе поне до Дупница, от където да търсят друг превоз до София.  \r\n„Вечерта Гоце тръгва от селото и рано сутринта успява да стигне Горна Джумая, където намира хана, в който е отседнал и заедно с ханджията намират файтонджията, с който успяват да преминат границата и навреме да пристигнат в Дупница, откъдето се прехвърлят на друг превоз и успяват да стигнат до София, за да започнат военното си обучение. Тази случка не е много популярна, но свързва Гоце Делчев още като ученик с Горна Джумая. Освен това пък във времето като инспектор на революционните чети и като главен организатор на революционното движение, и Горноджумайски регион става прицел на неговите обиколки и революционна дейност“, заяви д-р Александрова. \r\nЛивия НИНОВА", "date": "2019.05.04", "title": "Д-р Елена Александрова, историк:  В спомените на съратниците на Гоце Делчев се разказва една малко известна случка, свързана с посещение на революционера в Горна Джумая като ученик"}
{"url": "http://www.focus-news.net/news/2019/05/04/2653784/evropeyski-izbori-2019-sds-i-dvizhenie-gergyovden-podpisaha-politichesko-sporazumenie-za-obshto-yavyavane-na-izborite.html", "text": "На 4 май 2019 година, в град София, се подписа настоящото политическо споразумение, между Съюз на демократичните сили, представляван от своя председател Румен Христов и Движение „Гергьовден“, представлявано от своя председател Драгомир Стефанов, за следното: \r\nВ отговор на новите предизвикателства пред Европейския съюз и важността на предстоящите Европейски избори за бъдещето на Общността и на България, ПП „Движение Гергьовден” сключва политическо споразумение с ПП СДС, за подкрепа на общата им листа с ПП ГЕРБ, съобщиха от пресцентъра на  СДС . \r\nДвете партии сключват това споразумение, защото: \r\nИзхождат от разбирането, че българското представителство в Европарламента е от изключителна важност за постигането на основните цели на националната политика, като  повече свобода и самоуправление, по-добър жизнен стандарт за българските граждани и укрепване на демократичните  тенденции  в развитието на обществото, основоположени именно от СДС; \r\nДават си сметка, че представителството на Европейската народна партия в Европейския парламент е основното средство за постигане и развиване на успешни политики в духа и посоката на заложените цели и не съществува друга кандидатска листа, която със сигурност да излъчи български представители в ЕНП; \r\nСъгласяват се, че именно листата на ГЕРБ и СДС е носител на онези тенденции, започнали още от първите преговори за присъединяване на България към ЕС, и отстоявани от ярки лица на СДС и цяло поколение български демократи; \r\nПП „Движение Гергьовден” приветства основната цел на ПП ГЕРБ и ПП СДС да излъчат максимален брой депутати от България в Европейската народна партия, която е гарант за съхраняването на духа и ценностите на Европа. \r\nПП „Движение Гергьовден“ подкрепя постигнатото политическо споразумение между ПП ГЕРБ и ПП СДС, които се обединиха около следното: \r\n1.Избраните евродепутати от общата листа на ПП ГЕРБ и ПП СДС да поемат категоричен ангажимент, че през целия си мандат ще бъдат част от Парламентарната група на ЕНП в Европейския парламент. \r\n2.Избраните евродепутати да работят за приемането на България в Шенген и Еврозоната, както и против Европа на две скорости и всякакви разделителни линии между държавите-членки на ЕС.", "date": "2019.05.04", "title": "Европейски избори 2019: СДС и Движение „Гергьовден“ подписаха политическо споразумение за общо явяване на изборите"}
{"url": "http://www.focus-news.net/news/2019/05/04/2653791/gd-granichna-politsiya-trafikat-na-gkpp-kalotina-e-intenziven-na-izhod-ot-stranata.html", "text": "Трафикът на ГКПП \"Калотина\" на българо-сръбската граница е интензивен на изход от страната, по данни към 13.00 часа. Това съобщиха от  ГД \"Гранична полиция\" . \r\nПреминаването през всички останали български всички гранични контролно-пропускателни пунктове се осъществява нормално.", "date": "2019.05.04", "title": "ГД \"Гранична полиция\": Трафикът на ГКПП \"Калотина\" е интензивен на изход от страната"}
{"url": "http://www.focus-news.net/news/2019/05/04/2653788/evropeyski-izbori-2019-mariya-gabriel-gerb-kogato-govorim-za-kibersigurnost-i-izkustven-intelekt-na-parvo-myasto-tryabva-da-slagame-choveka.html", "text": "Много е важно, когато говорим за киберсигурност и изкуствен интелект на първо място да слагаме човека, който контролира системата от начало до край. С две думи: човекът да остане управляващ процесите. Това каза водачът на листата на ГЕРБ и СДС за изборите за Европейски парламент Мария Габриел, която заедно с кандидата за евродепутат Андрей Новаков  посетиха днес русенския производител на автомобили Sin Cars със собственик инж. Росен Даскалов, съобщиха от пресцентъра на  ПП ГЕРБ . С тях бе още народните представители от ГЕРБ – Русе Пламен Нунев, Светлана Ангелова и Андриан Райков. \r\nПубликувахме етичните принципи за изкуствен интелект преди около 3 седмици, а до края на годината предстоят да бъдат тествани. Русе е един от градовете, в които много ясно можем да посочим как се пазят данните, събирани от свързаните безпилотни автомобили, кой контролира, как се управляват, по какъв начин изкуственият интелект взема крайното решение, добави тя. \r\nРадвам се, че Русе има предприемач – иноватор, който отсега работи за бъдещето, а част от него са безпилотните коли, отбеляза при визитата във фирмата Мария Габриел, като изрази подкрепата си за визионерския опит на Даскалов. Мария Габриел коментира, че ще бъде създадена европейска платформа, на която експерти за безпилотните коли да обменят опит и добри практики, да дават предложения. В нея ще бъдат включени такъв тип хора с голям практически опит в техническите иновации на европейско ниво, вкл. и от Русе. \r\nИнж. Даскалов представи фирмата, като се спря на първите разработки, свързани със състезателни автомобили със същата марка. Кандидатите за евродепутати Мария Габриел и Андрей Новаков разгледаха шосейната версия на SIN R1, както и зареденият с високоокатанов адреналин SIN R1 GT4, които стават все по-популярни. Спортния GT4 е неолъчна част от състезателната сцена из Европа, Австралия и Америка. Заедно със SIN R1 VTX, двата модела властват над най-популярните състезателни писти. \r\nДвамата направиха тест на автомобилите. \r\nКандидатите за евродепутати научиха от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. \r\nТой обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. \r\nОптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар. \r\nЕдна от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза инж. Даскалов.", "date": "2019.05.04", "title": "Европейски избори 2019: Мария Габриел, ГЕРБ: Когато говорим за киберсигурност и изкуствен интелект, на първо място трябва да слагаме човека"}
{"url": "http://www.focus-news.net/news/2019/05/04/2653790/evropeyski-izbori-2019-mariya-gabriel-gerb-ruse-otnovo-e-novator-po-initsiativata-wifi4eu.html", "text": "Искам да поздравя Русе, защото отново е новатор. Русе се пребори при първата покана да бъде не само сред първите поканени, но и след селекционираните по инициативата WiFi4EU. Понастоящем България като брой общини е втора в Европа. Трябва да свикнем, че благодарение на предприемчивостта и на духа ни ще продължим да бъдем в горната част на таблицата в ЕС, каза Мария Габриел, която е българският еврокомисар за цифровата икономика и цифровото общество в настоящия състав на Европейската комисия, съобщиха от пресцентъра на  ПП ГЕРБ . Това стана при официалното откриване на първия етап от проекта WiFi4EU. Събитието се състоя пред надписа „Русе“ до символа на града – Паметника на свободата, на площад „Свобода“. То бе уважено още от народните представители от ГЕРБ – Русе Пламен Нунев, Светлана Ангелова, Андрейн Райков, зам. – областния управител Валентин Колев, десетки русенци. \r\nМария Габриел пожела на проекта да даде видимост на невероятното културно богатство, което има да покаже Русе. Тя заяви, че проектът има големият потенциал да се превърне в история на успеха. „Нека продължим да работим за Русе и Европа“, завърши еврокомисарят. \r\n„Този безплатен и безжичен интернет дава ввъзможност на община Русе да бъде в пряка връзка с останалите европейски общини и да е по-видима. Това е страхотна придобивка за русенци, най – вече за младите хора. По този начин изцяло се насърчава туризма“, отбеляза кметът на Община Русе Пламен Стоилов в присъствието на своя заместник Страхил Карапчански. \r\nНаправена бе демонстрация на качеството и скоростта на връзката. Предстои осигуряване на безплатен интернет на площад „Батенберг“, Ларгото пред Операта, Парка на младежта /в района на Вазата/и кея след завършване на неговото обновяване с европейски средства. Така Община Русе реалира успешно инициативата WiFi4EU. С получения ваучер на стойност 15 000 евро благодарение на българския еврокомисар тя осигури нова публична безжична мрежа за предоставянето на безплатен Wi-Fi достъп на обществени места на открито или на закрито, които вече са с променен облик благодарение на осъществените проекти с европейски средства, стана ясно днес. \r\nРусе е областта с най-голям брой общини в Северен централен район, които спечелиха ваучер за безплатен безжичен интернет. Мрежи ще има в 75% от общините поради инициативността на местната власт, която осъзнава перспективите пред развитието на цифровото общество дори и в най – малките населени места на региона.", "date": "2019.05.04", "title": "Европейски избори 2019: Мария Габриел, ГЕРБ: Русе отново е новатор по инициативата WiFI4EU"}
{"url": "http://www.focus-news.net/news/2019/05/04/2653794/evropeyski-izbori-2019-g-lilyana-pavlova-gerb-lichno-moya-kauza-shte-bade-balgariya-da-poluchi-uvelichen-resurs-v-regionalnata-politika.html", "text": "България да получи увеличен ресурс в регионалната политика – за това увери, че ще се работи Лиляна Павлова, кандидат за евродепутат от листата на ГЕРБ-СДС в седмичното обзорно предаване  „Метроном“  на  Радио „Фокус“ . Ресурсът ще бъде насочен към по-слабо развитите региони, които да станат по-конкурентоспособни, да бъдат привлечени инвестиции и да бъдат създадени нови работни места, коментира Павлова, като уточни, че това ще е в подкрепа и на младите хора, които да имат добри възможности за образование и реализация в родината ни. Във връзка с подобряването механизма за контрол за усвояването, използването и рационалното инвестиране на средствата от европейските фондове, тя отбеляза, че трябва да бъде направено съчетание на усилията. „Защото от една страна много говорихме и в годините назад, когато преговаряхме за европейските фондове, че трябва да има лесен достъп на гражданите до тях, защото това е много важно условие – да има публичност, да има прозрачност и лесен достъп на всеки, който има желание да стартира бизнес да обнови своето предприятие. Трябва да има добър и лесен механизъм, за да имаш добра информация и лесен достъп до тях. Това е от една страна – опростяване на процедурите и механизмите, както и по-лесен достъп е една от задачите ни“, коментира Лиляна Павлова. Според нея опитите за използване не по предназначение на средствата трябва да бъде навреме овладян или преустановен. Тя обърна внимание, че най-важната синергия, която се е случила в този програмен период, е тази между регионалната и общата селскостопанската политика. \r\nЦоня СЪБЧЕВА", "date": "2019.05.04", "title": "Европейски избори 2019 г.: Лиляна Павлова, ГЕРБ: Лично моя кауза ще бъде България да получи увеличен ресурс в регионалната политика"}
{"url": "http://www.focus-news.net/news/2019/05/04/2653797/sport-zhoze-mourinyo-e-v-naprednali-pregovori-s-roma.html", "text": "Футбол: Жозе Моуриньо е в напреднали преговори с ръководството на Рома и може да поеме италианския клуб от началото на следващия сезон, информира  L’Equipe . \r\nСпоред информацията, президентът на Рома лично води преговорите с Моуриньо и е предложил Моуриньо да има пълната спортно-техническа власт в клуба. Португалският специалист вече се е договорил с Рома за тригодишен договор, който ще влезе веднага в сила, ако столичният тим си осигури участие в Шампионската лига през следващия сезон. \r\nРома се намира на пето място в класирането на Серия „А“, като изостава на една точка от четвъртия Аталанта. До края на сезона в италианското първенство остават още четири кръга.", "date": "2019.05.04", "title": "Спорт: Жозе Моуриньо е в напреднали преговори с Рома"}
{"url": "http://www.focus-news.net/news/2019/05/04/2653798/veliko-tarnovo-do-momenta-v-oblastta-sa-prieti-nad-40-zayavleniya-za-vaucheri-za-pridobivane-na-profesionalna-kvalifikatsiya-ili-klyuchova-kompetentnost.html", "text": "Агенцията по заетостта съфинансира ваучери за придобиване на професионална квалификация или ключова компетентност. От тях могат да се възползват всички работещи лица, без възрастови ограничения, но със средно и по-ниско образование. Друго изискване към кандидатите е да не са назначени на държавна работа. Проекта е подходящ и за висшисти над 54 години, съобщи за  Радио „Фокус“ – Велико Търново  Бойка Ганева, началник отдел „Активна политика на пазара на труда“ в Дирекция „Бюро по труда“  – Велико Търново. Приемът на заявления е стартирал в началото на април и ще продължи до изчерпване на ваучерите. „През настоящата година в програмата има нов момент – съфинансирането вече е 50 на 50 %, тоест - половината сума се плаща от кандидата. До момента в областта са приети над 40 заявления. Най-голям е интересът за обучение на фризьори, козметици и готвачи, като ваучерите са по 1200 лв. Много са записванията и за езиковите курсове“, обясни експертът. Продължителността на обученията се определя от доставчика на услугата и обучаваното лице, като се съобразява с това, че кандидатите са трудово устроени. \r\nЛуиза ТРАНЧЕВА", "date": "2019.05.04", "title": "Велико Търново: До момента в областта са приети над 40 заявления за ваучери за придобиване на професионална квалификация или ключова компетентност"}
{"url": "http://www.focus-news.net/news/2019/05/04/2653789/zlatka-tyumbelekchieva-istorik-gotse-delchev-e-sin-na-tselokupniya-balgarski-narod-kakavto-e-i-negoviyat-duhoven-uchitel-apostolat-na-svobodata-vasil-levski.html", "text": "Гоце Делчев е син на целокупния български народ, какъвто е и неговият духовен учител – Апостолът на свободата Васил Левски. Това каза за  Радио „Фокус“-Пирин  Златка Тюмбелекчиева, историк и уредник в Исторически музей-Гоце Делчев, по повод 116-та годишнина от гибелта на революционера. „Гоце Делчев е едно от най-славните и светли имена в пантеона на безсмъртието на Майка България. Той е забележителен революционер, водач и идеолог на ВМОРО, национален герой на България. Легендарният войвода на войводите е допринесъл изключително много за организирането на едно народно движение в Пиринско и Одринско, представляващо продължение на общобългарското национално движение“, коментира тя. По думите й за мисията му на апостол-революционер, заредена с енергия за това да служи на освободителното дело, красноречиво говорят фактите от неговия кратък живот. Тюмбелекчиева посочи, че Гоце създава първите погранични канали по българо-турската граница за прехвърляне на революционна литература, пропагандни материали, оръжие и парични средства, а за по-малко от 2 месеца успява да образува революционни комитети в почти всички разложки, неврокопски и горноджумайски села. \r\nНатали СТЕФАНОВА", "date": "2019.05.04", "title": "Златка Тюмбелекчиева, историк: Гоце Делчев е син на целокупния български народ, какъвто е и неговият духовен учител – Апостолът на свободата Васил Левски"}
{"url": "http://www.focus-news.net/news/2019/05/04/2653792/obshtina-pomorie-zapochna-16-to-izdanie-na-natsionalniya-trakiyski-folkloren-sabor-gergyovden.html", "text": "Шестнадесетото издание на Националния тракийски фолклорен събор „Гергьовден” бе официално открито от кмета на Поморие Иван Алексиев, под чийто патронаж се провежда. Това съобщиха от пресцентъра на  Общината . Традиционно съборът се организира от Община Поморие и Тракийско дружество „Одринска епопея” по случай празника на града, с идеята да представи душевността на българина чрез песенния фолклор на Тракия и Странджа. Кметът Иван Алексиев приветства всички присъстващи и отправи специални поздрави към участниците в тазгодишния събор. “Благодарение на всички вас, ние не само съхраняваме нашите български национални традиции, но показваме, че помним и корените си.” , каза кметът. Елена Мурджева – председател на Тракийско дружество „Одринска епопея” – Поморие изрази благодарността си към всички участници и гости на събора. Председателят на Националния съюз на тракийските дружества в България. Красимир Премянов също приветства присъстващите. Той връчи на кмета Иван Алексиев и на Елена Мурджева специални награди – юбилеен медал по случай 175 години от рождението на Капитан Петко Войвода – защитник на Тракия и патрон на тракийската организация. В 16-то издание на „Гергьовден” участват фолклорни формации от цялата страна с над 100 индивидуални и групови изпълнения. До края на деня представянето им ще бъде оценявано от професионално жури с председател проф. д-р Стефан Чапкънов – композитор и диригент и членове: Николай Николаев – музикален педагог и редактор, Георги Янакиев – редактор, Руска Драганова – народна изпълнителка на странджански и тракийски песни и Дора Арбова – музикален педагог. На събитието присъстваха още председателят на Общински съвет – Поморие Адам Адамов, народните представители Ася Пеева, Ивелина Василева, Иван Вълков и Петър Кънев, кметът на Ахелой Иван Георгиев, общински съветници, общественици и много гости на града.", "date": "2019.05.04", "title": "Община Поморие: Започна 16-то издание на Националния тракийски фолклорен събор „Гергьовден”"}
{"url": "http://www.focus-news.net/news/2019/05/04/2653793/evroizbori-2019-mariya-gabriel-i-andrey-novakov-prisastvaha-na-otkrivaneto-na-osmiya-mezhdunaroden-turnir-po-vdigane-na-tezhesti-kupa-ruse-2019.html", "text": "„Благодарим Ви за това, че България е изписана със златни букви в историята на спорта. На вас млади хора пожелавам вдъхновение и упорит труд, за да издигнете на още по - големи висоти българската тежка атлетика. Спортът възпитава и отношенията между хората. Пожелавам на всички да се гордеем с постиженията ви“, каза водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков присъстваха на откриването на осмия международен турнир по вдигане на тежести „Купа Русе“ 2019, съобщиха от пресцентъра на  ПП ГЕРБ . Те приветстваха над 100 участници от цялата страна в спортната зала на Русенския университет „Ангел Кънчев“. Сред официалните гости на турнира бяха още народните представители от ГЕРБ – Русе Пламен Нунев и Светлана Ангелова, кметът на Община Русе Пламен Стоилов, старши треньорът на националния тим по вдигане на тежести Иван Иванов и медалистите от световни, европейски и олимпийски турнири като Нено Терзийски, Норайр Норикян, Севдалин Маринов, Стефан Топуров, Янко Русев, Алан Цагаев. \r\nСъстезанието се провежда по системата Синклер в четири възрастови групи – момчета, кадети, юноши и жени. Освен индивидуално, ще има и отборно класиране.  \r\nНаграждаването на призьорите ще бъде в късния следобед. За победителите са осигурени купи, грамоти и медали от русенския клуб и предметни награди от Ученическата спортна школа - Русе. \r\nДомакин на събитието е Тежкоатлетически спортен клуб „Русе“ с председател доц. д-р Кирил Панайотов.", "date": "2019.05.04", "title": "Евроизбори 2019: Мария Габриел и Андрей Новаков присъстваха на откриването на осмия международен турнир по вдигане на тежести „Купа Русе 2019“"}
{"url": "http://www.focus-news.net/news/2019/05/04/2653796/", "text": "Община Пещера посреща празника на града с чувство на удовлетвореност и радост от постигнатото. Това каза за седмичното обзорно публицистично предаване „Метроном“ на  Радио „Фокус“  кметът на Пещера Николай Зайчев. „Празникът на Пещера е повод, по който ние си правим равносметка. Посрещаме го с чувство на удовлетвореност и радост от постигнатото. Пещера се превръща в един съвременен европейски град, гледаме с вяра и поглед в бъдещето. Желая здраве и благополучие, честит да е празникът и на военните от запаса и резерва, да е благословен Гергьовден за Пещера и за цяла България“, каза още Николай Зайчев. \r\nС решение на Общинския съвет през 1995 година 6 май се отбелязва като празник на град Пещера. „По това време в Пещера има инженерно поделение, което също дава своето отражение“, добави кметът. Той обясни, че тъй като по време на Априлското въстание в Пещера е имало гарнизон на турската армия, градът не е участвал във въстанието, но местни хора от двете населени места в общината заминават за Брацигово, където се включват в бойните действия.  Затова годишнината от въстанието се отбелязва на 6 май – празник на града. Кметът допълни, че след потушаване на въстанието и след това, което башибозуците са извършили в Батак, се отправят към Пещера, но на входа на града се изправя Осман Ефенди, който ги спира. „Затова се казва, че Осман Ефенди спасява града“, обясни кметът Николай Зайчев. \r\nЦоня СЪБЧЕВА", "date": "2019.05.04", "title": "Николай Зайчев, кмет на Пещера: Посрещаме празника на града с чувство на удовлетвореност и радост от постигнатото"}
{"url": "http://www.focus-news.net/news/2019/05/04/2653800/rse-makedoniya-papata-otpravi-obrashtenie-kam-severna-makedoniya.html", "text": "Папа Франциск, преди посещението си в Северна Македония на 7 май, изпрати послание до гражданите, че откакто страната е станала независима, \"Светият престол иска да установи приятелски и дипломатически отношения с нея\", цитира думите му македонската редакция на  Радио “Свободна Европа“ . \r\n„Днес, повече от всякога, има нужда в Европа и по света да се развие култура на прогреса, култура на братство и аз ще дойда сред вас, за да посея това семе. Сигурен съм, че вашата страна е подходяща да получи това семе и ще даде плодове, \"се казва в съобщението. \r\nПапата подчертава, че специалната красота на Македония се дължи на различните култури, етноси и религии, които живеят в нея. Разбира се, казва той, съвместното съществуване не винаги е лесно, но изтъква, че си струва да се инвестира в това усилие, защото \"най-красивите мозайки са тези, които имат най-много цветове\". \r\nВ съобщението той подчертава, че посвещава посещението си на \"великия светец на вашата страна\" Майка Тереза, която е родена и израснала в Скопие. \r\nПапа Франциск в посланието казва, че иска да изрази радостта и приятелството, което изпитва към хората и църквата в страната.  Юлиян Марков", "date": "2019.05.04", "title": "РСЕ (Македония): Папата отправи обръщение към Северна Македония"}
{"url": "http://www.focus-news.net/news/2019/05/04/2653801/krasimir-uzunov-shte-bade-udostoen-posmartno-sas-zvanieto-pocheten-grazhdanin-na-peshtera.html", "text": "Президентът на Агенция и Радио „Верига“ „Фокус“ Красимир Узунов ще бъде удостоен посмъртно със званието „Почетен гражданин на град Пещера”. Това съобщиха от  Община Пещера . Предложението е на кмета на Пещера Николай Зайчев. Церемонията ще се проведе по време на Тържествено заседание на Общинския съвет от 17.00 часа на 5 май. \r\nКрасимир Узунов създава първата българска частна информационна агенция „Фокус“, която работи от юни 2000 година, и на националната Радиоверига „Фокус“. Журналист и специалист по проблемите на Балканите. Автор на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Узунов почина внезапно на 25 февруари 2019 година на 56-годишна възраст.", "date": "2019.05.04", "title": "Красимир Узунов ще бъде удостоен посмъртно със званието „Почетен гражданин на Пещера”"}
{"url": "http://www.focus-news.net/news/2019/05/04/2653799/evropeyski-izbori-2019-korneliya-ninova-bsp-neka-da-se-obedinim-za-istinskoto-vazstanovyavane-na-nashata-strana-i-vrashtaneto-na-neynoto-dostoynstvo-pred-evropa.html", "text": "По повод честванията по случай 116 години от смъртта на Гоце Делчев, председателят на БСП Корнелия Нинова и водачът на листата на БСП за евроизборите Елена Йончева поднесоха цветя пред паметника на революционера в град Гоце Делчев, съобщиха от пресцентъра на  БСП .  \r\n„Поздравявам всички българи и им пожелавам да бъдат здрави и да имат сили и вяра в себе си. Режимът „Борисов” си отива и започва възстановяването на България. Обръщам се към всички разумни, смели и честни българи: нека се съберем и заедно да започнем възстановяването на икономиката и производството, на образованието, на здравеопазването, на правосъдие за всеки и равенство пред закона на всички”, заяви Корнелия Нинова. По думите ѝ това минава през активно гласуване на 26 май. „Не оставяйте бъдещето да мине покрай вас – бъдете активни, излезте и дайте своето желание и своята воля за това – да се обединим за истинското възстановяване на нашата страна и връщането на нейното достойнство пред Европа”, добави още тя. \r\nПо-късно Корнелия Нинова и Елена Йончева посетиха Втория кръг от автомобилното състезание - Национален шампионат по планинско изкачване на България.", "date": "2019.05.04", "title": "Европейски избори 2019: Корнелия Нинова, БСП: Нека да се обединим за истинското възстановяване на нашата страна и връщането на нейното достойнство пред Европа"}
{"url": "http://www.focus-news.net/news/2019/05/04/2653802/prezidentat-i-varhoven-glavnokomandvasht-rumen-radev-shte-vzeme-uchastie-v-chestvaniyata-za-6-may-den-na-hrabrostta-i-praznik-na-balgarskata-armiya.html", "text": "На 6 май 2019 г. президентът и върховен главнокомандващ на Въоръжените сили Румен Радев ще вземе участие в тържествената програма за отбелязване на Деня на храбростта и празник на Българската армия. Това съобщиха от  прессекретариата на държавния глава . В 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“ в София. В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата.  \r\nДържавният глава ще произнесе тържествено слово по случай Деня на храбростта и празника на Българската армия.  \r\nОт 10.30 часа ще се проведе традиционният Гергьовденски парад на Въоръжените сили.", "date": "2019.05.04", "title": "Президентът и върховен главнокомандващ Румен Радев ще вземе участие в честванията за 6 май – Ден на храбростта и празник на Българската армия"}
{"url": "http://www.focus-news.net/news/2019/05/04/2653809/plamena-kirova-etnografski-muzey-burgas-v-noshtta-predi-gergyovden-v-strandzha-bil-traditsionen-obichayat-hodene-na-rosen.html", "text": "В нощта преди Гергьовден в Странджа бил традиционен обичаят „ходене на росен“. Това каза за  Радио „Фокус“ – Бургас  Пламена Кирова, уредник в Етнографския музей в Бургас. По думите ѝ това е обичай, характерен за някои от странджанските етнографски групи – рупци и загорци. „Росенът е билка, която расте по планинските поляни, които носят същото наименование. Хората намирали подходящо място, постилали черга и болният от тях лягал върху нея, а през това време близките му брали от билката, за да заградят страдащия. През цялото време всички мълчали, за да не ги чуят юдите. Юденски се наричали болестите, за които няма лек. На следващия ден обикновено всички се будели в пълно мълчание“, обясни етнологът.  \r\nТя добави, че на сутринта някои от етнографските групи имали традиция да се допират до росата за здраве. Според друго вярване сънят им от предходната вечер бил знак за това дали болният, за когото е изпълнен ритуалът, ще оздравее. „На самия Гергьовден хората от странджанските села гадаели и по времето. Ако през деня било слънчево, се вярвало, че такова ще бъде и през цялото лято. Ако валяло дъжд, се смятало, че няма да се родят жълъди“, допълни Кирова. \r\nМария ПОПЧЕВА", "date": "2019.05.04", "title": "Пламена Кирова, Етнографски музей – Бургас: В нощта преди Гергьовден в Странджа бил традиционен обичаят „ходене на росен“"}
{"url": "http://www.focus-news.net/news/2019/05/04/2653807/evropeyski-izbori-2019-ivo-hristov-v-pomorie-darzhavata-ne-uspya-da-reshi-problema-na-trakiyskite-bezhantsi-v-balgariya-no-evropa-ni-dava-tozi-shans.html", "text": "Причината да съм тук е съпричастността към тракийската кауза, която за 100 години не е загубила своята емоционалност и своята актуалност. За 100 години българската държава не успя да реши проблема на тракийските бежанци в България, но Европа ни дава този шанс. Считам, че проблемът на тракийските бежанци трябва да бъде предусловието, което България да поставя преди всяко бъдещо споразумение между ЕС и Турция. Това заяви кандидатът за евродепутат от „БСП за България“ Иво Христов по време на Националния тракийски събор „Гергьовден“ в Поморие, в който участват хиляди граждани и над 100 фолклорни състава, съобщиха от пресцентъра на  БСП . \r\nИво Христов проведе среща и с хората от местния пенсионерски клуб. Пред него те поставиха въпроса за централно финансиране на пенсионерските клубове, които понастоящем зависят от общините. „Считам, че  това  е основателно, тъй като трябва да има държавна политика към хората от третата възраст“, коментира кандидатът за евродепутат. Той посети и манастира „Свети Георги“ в Поморие, където разгледа музейната експозиция към храма. Христов бе придружаван от народния представител от „БСП за България“ Петър Кънев, областния лидер на БСП -  Бургас Стойко Танков и председателя на БСП – Поморие Никодим Стоянов. \r\nКандидатът за евродепутат от „БСП за България“ д-р Десислав Тасков се срещна с жители на град Обзор, общ. Несебър. С него бе и народният представител Тодор Байчев. По време на срещата се дискутираха редица въпроси, свързани със здравеопазването, образованието, липсата на доверие в институциите, ниските доходи, липсата на работни места, абсолютното социално неравенство. „Изборите за европейски парламент са много важни, защото по този начин можем да променим не само Европа, можем да променим и нещата вътре в страната ни“, подчерта д-р Тасков. По темата за здравеопазването той коментира, че здравето не е равно на пари, а болниците не трябва да бъдат търговски дружества. По думите му, здравеопазването трябва да е в услуга на цялото общество, а не само на една част от него.", "date": "2019.05.04", "title": "Европейски избори 2019: Иво Христов в Поморие: Държавата не успя да реши проблема на тракийските бежанци в България, но Европа ни дава този шанс"}
{"url": "http://www.focus-news.net/news/2019/05/04/2653808/sport-real-madrid-obyavyava-transfera-na-eden-azar-do-kraya-na-mesetsa.html", "text": "Футбол: Реал Мадрид ще обяви трансфера на Еден Азар от Челси до края на месеца, съобщава испанският вестник  „Marca“ .  \r\nСпоред информацията, двата клуба са се разбрали относно условията по сделката. Белгийският нападател  идва на „Сантиаго Бернабеу“ за 116 милиона евро. Ако Челси не успее да стигне до финала на Лига Европа, Реал ще може да обяви договора с белгиеца на 12 май. В противен случай мадридчани ще трябва да изчакат до края на месеца. Заплатата на Азар в Реал Мадрид ще бъде 24 милиона евро на сезон.", "date": "2019.05.04", "title": "Спорт: Реал Мадрид обявява трансфера на Еден Азар до края на месеца"}
{"url": "http://www.focus-news.net/news/2019/05/04/2653795/kathimerini-pentagonat-mozhe-da-izklyuchi-turtsiya-ot-programata-za-f-35-zaradi-sdelkata-za-raketite-s-400.html", "text": "Пентагонът може да изключи Турция от програмата за F-35, ако Анкара настоява за закупуване на руската система за противоракетна отбрана С-400, заяви в петък изпълняващият длъжността  министър на отбраната на САЩ Патрик Шанахан, цитиран от електронното издание на гръцкия вестник  Kathimerini . \r\n\"Ако Турция реши, че С-400 е решение, с което те искат да продължат напред, тогава трябва да пренесем производството на компоненти за F-35 извън Турция,\" заяви Шанахан, добавяйки, че Вашингтон остава твърд в опозицията си срещу придобиването на Турция на тези зенитни системи. \r\nШанахан потвърди, че се е срещнал с Lockheed Martin и United Technologies Corp миналата седмица. Lockheed Martin е главният изпълнител на самолета, докато United Technologies Corp прави двигателя на реактивния двигател. \r\n\"Искам производствени планове, които имат почти нулеви рискове при изпълнение, така че да можем безпроблемно да доставим F-35 на другите ни клиенти,\" каза Шанахан, според Reuters. \r\nReuters съобщи по-рано тази година, че Вашингтон проучва дали може да извади Турция от веригата на производството на изтребителите, в отговор на отказа на Анкара да се оттегли от планираната покупка на руската ракетна система, която се разглежда като заплаха за западната отбрана.  Юлиян Марков", "date": "2019.05.04", "title": "Kathimerini: Пентагонът може да изключи Турция от програмата за F-35 заради сделката за ракетите С-400"}
{"url": "http://www.focus-news.net/news/2019/05/04/2653805/plamena-kirova-etnografski-muzey-burgas-narodnata-traditsiya-v-strandzha-zabranyava-da-se-yade-mlyako-do-gergyovden-i-da-se-dava-podkvasa-nazaem-za-da-ne-se-iznese-plodorodieto.html", "text": "Народната традиция в Странджа забранява да се яде мляко до Гергьовден и да се дава подкваса назаем, за да не се изнесе плодородието. Това каза за  Радио „Фокус“ – Бургас  Пламена Кирова, уредник в Етнографския музей в Бургас. По думите ѝ обичаите, свързани с Гергьовден, характерни за Странджанския регион, са много и най-разнообразни.  \r\n„Свети Георги е известен като покровител на овчарите и закрилник на плодородието, поради което повечето от обредните действия на този ден са свързани най-вече с животновъдството и земеделието“, обясни Кирова. Тя добави, че на Гергьовден за първи път малките агънца се отлъчват от майките си, а овчарите издояват първото мляко. „Този обред в различните странджански села носи различно наименование – прядой, предой, предойка или лъчило. Изпълнява се два пъти – следобед или привечер срещу празника и сутрин – на самия Гергьовден. Обикновено стопаните са окичвали вратата на кошарата със зеленина – коприва, вратига, чесън, листа от круша, здравец и глог, тъй като са вярвали, че зелените клонки ще увеличат количеството мляко на овцете“, посочи етнологът.  \r\nПо думите ѝ според друга традиция в някои от селата стопанките връзвали червен и бял вълнен конец на ведрото, а в други села пускали сребърна пара или пръстен, както и зелени букови или дъбови листа в него, защото вярвали, че по този начин ще удължат живота на овцете. „Издоеното на този ден мляко се подквасвало още на същия ден, а на празника се раздавало на онези, които нямали овце, или на по-бедните. Старите хора са вярвали, че по този начин ще се увеличи количеството на овчето мляко през следващата година“, допълни етнологът и добави, че друга традиция, свързана с Гергьовден, е приготвянето на курбан. „Ако в селището имало аязмо или параклис, то курбанът се раздавал там, ако не – той се раздавал на зелена поляна. Изобщо, зеленото е неизменна част от символиката на този празник“, каза още Кирова. \r\nМария ПОПЧЕВА", "date": "2019.05.04", "title": "Пламена Кирова, Етнографски музей – Бургас: Народната традиция в Странджа забранява да се яде мляко до Гергьовден и да се дава подкваса назаем, за да не се изнесе плодородието"}
{"url": "http://www.focus-news.net/news/2019/05/04/2653811/evropeyski-izbori-2019-kandidatat-za-evrodeputat-ot-bsp-za-balgariya-krum-donchev-poseti-sabora-devesilite-v-obshtina-krumovgrad.html", "text": "„Круме, намираш се в Крумовград, кръстен на великия български хан Крум. Той е символ на българските закони и на силата на България. Бъди горд, бъди силен. Бори се за българското и българщината“. С тези думи певицата Валя Балканска посрещна кандидата за евродепутат от „БСП за България“ Крум Дончев на събора “Девесилите” в община Крумовград, съобщиха от пресцентъра на  „БСП за България“ . „Радвам се да видя толкова много млади хора, изпълнение с оптимизъм и енергия. Доста от тях са се върнали от чужбина, други са предпочели въобще да не заминават, но всички желаят и се борят за по-добър живот тук и сега“, заяви той. Съборът е с важно историческо значение, защото е посветен на загиналите в Отечествената война при бойните действия на Първата българска армия в Южна Унгария. „Възхитен съм от духа, който витае по тези места. Община Крумовград и нейните жители могат да разчитат на моята подкрепа, не само заради сходството в имената ни, но най-вече заради хората, които живеят тук“, каза още Крум Дончев.", "date": "2019.05.04", "title": "Европейски избори 2019: Кандидатът за евродепутат от „БСП за България“ Крум Дончев посети събора “Девесилите” в община Крумовград"}
{"url": "http://www.focus-news.net/news/2019/05/04/2653812/afp-stanala-e-moshtna-eksploziya-v-himicheski-zavod-blizo-do-chikago.html", "text": "Мощна експлозия разтърси химически завод в Илинойс, при която бяха ранени четирима души, а още трима се считат за изчезнали, съобщиха от противопожарната служба, цитирани от  AFP . \r\nВзривът стана в завод за силикон в Уакиган, на 40 мили северно от Чикаго, късно в петък вечерта местно време. \r\nВ района е съобщено за „много силен тътен от взрив и локален земен трус“, написа отделът на шерифа на окръг Лейк. \r\nПожарникари, полицейски служители и парамедици  бяха изпратени на мястото на експлозията \r\nСмята се, че девет души са били във взривената сграда по това време, каза Стив Ленци, началник на противопожарната служба на Уокиган. \r\nЧетирима са били транспортирани за лечение в близките болници, докато двама не са били ранени. \r\n\"В този момент не сме в състояние да открием трима души\", каза Ленци пред местен филиал на телевизионния канал ABC. \r\n„Пожарът е угасен,“ добави той.  Юлиян Марков", "date": "2019.05.04", "title": "AFP: Станала е мощна експлозия в химически завод близо до Чикаго"}
{"url": "http://www.focus-news.net/news/2019/05/04/2653813/burgas-nad-30-uchenitsi-byagaha-po-aleya-zhurnalist-po-sluchay-125-godini-ot-sazdavaneto-na-sayuza-na-balgarskite-zhurnalisti.html", "text": "Над 30 ученици бягаха по алея „Журналист“ в Бургас по случай 125 години от създаването на Съюза на българските журналисти (СБЖ). Това съобщиха от пресцентъра на  Община Бургас . 125-та годишнина на СБЖ се навършва през настоящата година. Спортната проява бе организирана от Дружество на журналистите и кореспондентите №33 - Бургас. И целта й бе да промотира именуваната с решение на Общинския съвет алея в Морската градина, която започва вдясно от Пантеона, минава покрай Детския кът и излиза на алеята пред Летния театър. В събитието, което нямаше състезателен характер, участваха ученици от бургаските училища СУ „Св. св. Кирил и Методий“, НУМСИ „Проф. Панчо Владигеров“ и ОУ „Братя Миладинови“. Заедно с по-големите на старта застана и най-малкият участник – 5-годишният Алек Панайотов. Маршрутът, който участниците изминаха бе – алея „Журналист“, алеята от Летния театър в посока Пантеона, от Пантеона към алея „Журналист“. За участието си в спортната проява децата получиха грамоти.", "date": "2019.05.04", "title": "Бургас: Над 30 ученици бягаха по алея „Журналист“ по случай 125 години от създаването на Съюза на българските журналисти"}
{"url": "http://www.focus-news.net/news/2019/05/04/2653803/d-r-elena-aleksandrova-regionalen-istoricheski-muzey-blagoevgrad-spomenat-za-gotse-delchev-se-pazi-zhiv-v-sartsata-na-horata-ot-nashi-kray.html", "text": "Споменът за Гоце Делчев се пази жив в сърцата на хората от наши край. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград, по повод 116-ата годишнина от гибелта на революционера. „Споменът за Гоце Делчев се пази, тъй като Регионалният исторически музей в Благоевград най-малкото съхранява един значителен ресурс от документални свидетелства, които се свързват с Гоце Делчев. В музея се съхраняват 25 писма, които той пише до Никола Малешевски, които той пише в периода от 1897 до 1902 година, както и телеграми и пощенски картички. Съхраняваме и оригинални фотографии на Гоце Делчев, някои от които са с посвещение до Никола Малешевски“, посочи д-р Александрова.  \r\nТя отбеляза, че последната фотография, която Гоце Делчев прави приживе, е заедно с четите на Серски революционен окръг в пещерата Акапе през пролетта на 1903 година, когато той тръгва за срещата с Даме Груев в Солун. „Първото печатно издание, което отразява биографичния път на Гоце Делчев, е направено още през 1904 година от неговия много близък приятел Пейо Яворов. Тук в музея съхраняваме и неговия първи екземпляр. Тези неща, които ние съхраняваме и предоставяме за ползване, са безспорно един елемент на памет, който е важен за поколенията“, допълни д-р Александрова. \r\nЛивия  НИНОВА", "date": "2019.05.04", "title": "Д-р Елена Александрова, Регионален исторически музей – Благоевград:  Споменът за Гоце Делчев се пази жив в сърцата на хората от наши край"}
{"url": "http://www.focus-news.net/news/2019/05/04/2653814/ministar-krasimir-karakachanov-na-7-may-balgarska-delegatsiya-zaminava-za-vashington-za-pregovorite-za-zakupuvane-na-nov-boen-iztrebitel.html", "text": "На 7 май за Вашингтон заминава делегация, водена от зам.-министър Атанас Запрянов, с командира на ВВС и още няколко специалисти, заедно с представители на министерствата на финансите и на икономиката, за преговори по проекта за закупуване на нов боен изтребител. Това каза министърът на отбраната Красимир Каракачанов, предаде репортер на  Агенция „Фокус“ . „Указанията, които са дадени, са много ясни- да се придържаме към фиксираната от парламента цена. Без това да намалява способностите на самолетите, които трябва да закупим“, заяви той. „Има още една тема, която трябва да се повдигне, и е изключително важна. Тя касае бъдещите бюджетни възможности на армията ни, начина на плащане, една или няколко равни вноски“, коментира Каракачанов. „Поставили сме принцип подобен на този в Словакия. Там е на 5-6 равни вноски. Искаме да се направи на няколко равни вноски, за да може да не ни затрудни наведнъж“, посочи министърът. „Вчера премиерът Бойко Борисов декларира, че парите ги имаме и са заделени. По- добре е да бъдат изразходвани на няколко вноски, а не еднократно. Това би ни затруднило при реализирането на други проекти или на проектите за поддръжка на съществуващата техника“, каза Красимир Каракачанов и уточни, че са дадени и много ясни указания и по темите за индустриалното сътрудничество, а именно за 10% от стойността, на която ще бъде сключен договорът. „Ще предложим изграждането на център за обучение на пилоти в Долна Митрополия във връзка с възстановяването на Висшето военновъздушно училище“, съобщи Каракачанов. Според него това е хубав повод за оптимизъм на този Гергьовден.", "date": "2019.05.04", "title": "Министър Красимир Каракачанов: На 7 май българска делегация заминава за Вашингтон за преговорите за закупуване на нов боен изтребител"}
{"url": "http://www.focus-news.net/news/2019/05/04/2653804/kathimerini-edin-pogled-kam-dvamata-kandidati-za-prezident-v-severna-makedoniya.html", "text": "Наскоро преименуваната Северна Македония ще проведе втория тур на изборите за президент в неделя. Двама кандидати, и двамата университетски преподаватели, се състезават за поста, пише електронното издание на гръцкия вестник  Kathimerini . \r\nВъпреки че президентът има предимно представителна функция, с изключение на някои правомощия за налагане на вето на законодателството, резултатът от гласуването може да доведе до предсрочни парламентарни избори в страна, дълбоко поляризирана между управляващите социалдемократи и опозиционните консерватори на ВМРО-ДПМНЕ. Избирателната активност ще бъде от решаващо значение, като са необходими 40%, за да бъдат валидни изборите. Първият тур едва успя да премине тази цифра, с избирателна активност от 41,8%. \r\nКампанията в първия тур се съсредоточи върху неотдавнашна сделка, която балканската страна постигна със съседна Гърция, за да се преименува в Северна Македония, а в замяна Атина, отхвърля възраженията за присъединяване към НАТО и Европейския съюз. Този път кандидатите се съсредоточиха повече върху проблемите на корупцията, престъпността, бедността и изтичането на квалифицирани кадри. \r\nРедакцията представя един поглед към двамата претенденти за поста президент на Северна Македония. \r\nГордана Силяновска-Давкова, на 63 години: Първата жена, която се кандидатира за президент, откакто страната обяви независимост от Югославия през 1991 г. Известна с любовта си към йога и рок-н-рол, Силяновска, професор по конституционно право, се появява за първи път като непартиен кандидат, предложен от нейния университет. Номинацията й сега се подкрепя от основната консервативна опозиционна партия ВМРО-ДПМНЕ. \r\nСиляновска провежда кампанията под лозунга \"Правова държава в Македония, Отечеството призовава\". Тя е изявен противник на сделката с Гърция, която промени името на страната на Северна Македония и намекна, че ще оспори споразумението за името в Международния съд в Хага. Миналата седмица обаче Силяновска заяви по време на дебат по националната телевизия MTV, че няма да „прекара целия мандат при преразглеждането на споразумението за името с Гърция“. \r\n\"Аз ще се боря за демократизация на недемократичната македонска политическа система\", добави тя. \r\nПо време на предизборна реч Силяновска каза, че страната й се нуждае от „радикален обрат“ и я е определи като „в много елементи провалена държава“. \r\nСиляновска работи като министър без портфейл през 1992-1994 г. в първото правителство след независимостта и участва в писането на първата конституция на страната. \r\nСтево Пендаровски, на 56 години: Бивш съветник по националната сигурност на двама предишни президенти и доскоро национален координатор за НАТО, това е втората кандидатура на Пендаровски за президент, след като през 2014 г. той загуби изборите от настоящия президент Георги Иванов. \r\nПендаровски се явява като общ кандидат за управляващите социалдемократи и младшия управляващ коалиционен партньор, етническата албанска партия  Демократичен съюз за интеграция. Кандидатурата му се подкрепя и от 29 по-малки политически партии. \r\nТой защитава споразумението за името с Гърция, като твърди, че то е проправило пътя на страната почти да финализира присъединяването си към НАТО и доведе до надежди, че преговорите за членство в ЕС ще започнат през юни. \r\nНеговият лозунг „Напред заедно“ отразява основната му кампания за единство и той превърна НАТО и ЕС в ключова стратегическа цел, заявявайки, че това ще донесе чуждестранни инвестиции, работни места и по-високи заплати и ще задържи младите хора да не напуснат страната. \r\n\"Хората трябва да знаят какво е заложено на карта, те не трябва да остават пасивни\", каза той по време на телевизионния дебат. \"Те трябва да излязат и да избират между две концепции - тази, която е за напредък, сближаване и интеграция в най-силните международни организации и другата, която завлича страната назад във времето.\"  Юлиян Марков", "date": "2019.05.04", "title": "Kathimerini: Един поглед към двамата кандидати за президент в Северна Македония"}
{"url": "http://www.focus-news.net/news/2019/05/04/2653815/veliko-tarnovo-10-uvelichenie-na-zaplatite-poluchiha-meditsi-ot-gorna-oryahovitsa.html", "text": "С 10 % по-високи заплати взима медицинския персонал в МБАЛ „Св. Иван Рилски“ в Горна Оряховица от 1 април. Това съобщи за  Радио „Фокус“ – Велико Търново  управителят на лечебното заведение д-р Иван Иванов. Решението за увеличението е взето, след като тази година субсидията от Министерство на здравеопазването бе завишена със 175 000 лева. „Получихме субсидия в размер на 230 хиляди лева за тази финансова година, като увеличението е съществено“,, коментира д-р Иванов. В момента средната брутна заплата в болницата е 1045 лева, като за лекарите тя е в размер на 1555 лева, а за медицинските специалисти – 945 лева. Това е второто увеличение на месечните възнаграждения в стационара за тази година. Първото бе в началото на годината и бе съобразено с повишаването на минималната работна заплата. \r\nЗа пръв път, от 12 години насам, през 2018-та горнооряховската болница завърши финансовата година на печалба. Само за три години, откакто МБАЛ се ръководи от д-р Иван Иванов, приходите са нараснали с над 1 милион лева. През 2015 година в болницата постъпленията за година са били в размер на 4 485 000 лева, а през 2018 г. са 5 470 000 лв. \r\nЛуиза ТРАНЧЕВА", "date": "2019.05.04", "title": "Велико Търново: 10% увеличение на заплатите получиха медици от Горна Оряховица"}
{"url": "http://www.focus-news.net/news/2019/05/04/2653816/blagoevgrad-pozhar-gori-v-kashta-na-ulitsa-poshtenska-v-petrich-nyama-postradali.html", "text": "Пожар гори в къща на улица „Пощенска“ в Петрич, предаде репортер на  Радио „Фокус“ – Пирин . На място има екип на Районна служба „Пожарна безопасност и защита на населението“ - Петрич и на полицията. Няма пострадали, нанесени са материални щети. \r\nЛивия НИНОВА", "date": "2019.05.04", "title": "Благоевград: Пожар гори в къща на улица „Пощенска“ в Петрич, няма пострадали"}
{"url": "http://www.focus-news.net/news/2019/05/04/2653818/evropeyski-izbori-2019-patriotite-ot-vmro-sluzhitelite-na-reda-tryabva-da-mogat-da-strelyat-pri-samozashtita.html", "text": "Служителите на реда трябва да могат да стрелят при самозащита! Не отстъпваме от нашата позиция, въпреки че ЦИК използва правомощията си, за да ни репресира политически. Не отстъпваме и от това, че българските граждани трябва да имат право да защитават здравето, живота и собствеността си! Това се казва в  позиция на ВМРО - Българско национално движение  (БНД) по повод Решение 253-ЕП на Централната избирателна комисия (ЦИК) от 23.08 ч. на 3 май 2019 г. От политическата формация посочват също, че късно от ЦИК е издадено решение за глоба на ВМРО и Ангел Джамбазки с неоснователни мотиви и тенденциозно тълкувание на Изборния кодекс, именно заради думи в защита на служителите на реда и българските граждани от страна на Джамбазки. „Нека поръчителите на решението на ЦИК да застанат с имената си. Защо се крият зад назначенията си в комисията?“, заявяват от ВМРО и уточняват, че с въпросното решение Централната избирателна комисия се произнася по сигнал на Съвета за електронни медии с вх. № ЕП-20-209/02.05.2019 г., за „предизборен клип“ (а всъщност репортаж), излъчен по една от телевизиите, на който в два кадъра се вижда българското знаме. На последвалите заседания е взето решение ВМРО – БНД и водачът на листата за евроизборите Ангел Джамбазки да бъдат глобени заради това, че има два кадъра на знамето на Р България и че комисията: \r\n„…УСТАНОВЯВА нарушение на забраната на чл. 183, ал. 4, изр. първо ИК от кандидата за член на Европейския парламент от Република България Ангел Чавдаров Джамбазки да се накърняват добрите нрави, каквото представлява положителната оценка за използването на огнестрелно оръжие от полицията и въоръжените сили при овладяването на публични безредици“. Решението на ЦИК е публикувано  , а пълния текст на цитирания член от Изборния кодекс, може да да бъде видян на следния линк:  . \r\n„От решението на ЦИК, ние Патриотите от ВМРО, си правим два извода – първо, че членовете на комисията не са прочели внимателно основния си нормативен акт – Изборния кодекс. В това число § 1, т. 17 от Допълнителните разпоредби. \r\nВъпросният материал е репортаж, заснет и изготвен от телевизионен екип на една от телевизиите. Това не е агитационен клип на партия ВМРО и не е изготвен от нас. И второ – благодарим на ЦИК, че очевидно са изключително загрижени за доброто име и нрави на г-н Джамбазки, тъй като, съгласно разпоредбите на чл. 183, ал. 4 от ИК го глобяват за: „..материали, които накърняват добрите нрави, честта и доброто име на кандидатите“. Госпожи и господа от ЦИК, радваме се, че сте загрижени за нашия кандидат, но много Ви молим да оставите на нас да мислим за доброто име и нрави на заместник-председателя и водач на листата на ВМРО Ангел Джамбазки. Разбираме, че изпълнявате политически поръчки като се опитвате всячески да спирате дейността на най–активния представител на България в ЕП и да саботирате, очевидно набиращата сила партия ВМРО, но поне четете законите и правете правен, а не политически анализ на ситуациите. Вие сте поставени на позициите си, не като политици, а като експерти. А що се отнася до изказването на г-н Джамбазки за събитията в Куклен и действията на полицията в Брюксел при такива ситуации, то ние Патриотите от ВМРО заставаме категорично зад него“, се казва още в позицията.  \r\nСпоред ВМРО служителите на реда от МВР, Министерство на отбраната и всички други служби за сигурност трябва да имат не само право, но и пълната подкрепа на държавата да използват оръжията си, за да защитят себе си и всички български граждани (от банда пияни цигани), като те трябва да имат неприкосновеност. \r\n„Категорични сме и стоим зад нашата дългогодишна позиция, че и всички българските граждани трябва да могат да защитават здравето, живота и собствеността си. Искаме разширяване на института на неизбежната отбрана, както и отпадане на бързото производство за тежки престъпления в НПК“, подчертават от ВМРО и допълват, че българските граждани трябва да имат възможност да се бранят и трябва да бъдат бранени от държавата.", "date": "2019.05.04", "title": "Европейски избори 2019: Патриотите от ВМРО: Служителите на реда трябва да могат да стрелят при самозащита"}
{"url": "http://www.focus-news.net/news/2019/05/04/2653819/evropeyski-izbori-2019-mladezhi-ot-vidin-kam-kandidata-za-evrodeputat-ot-bsp-za-balgariya-petar-vitanov-iskame-mladi-hora-v-ep-koito-da-zashtitavat-interesite-na-balgariya.html", "text": "Младите хората във Видин посрещнаха с ентусиазъм кандидатите за евродепутати от „БСП за България“ Петър Витанов и Цветелина Пенкова, съобщиха от пресцентъра на  „БСП за България“ . „Искаме да видим млади хора в Европейския парламент, които да защитават интересите ни и тези на България“, заявиха присъстващите. Като основен проблем за района те посочиха пътната връзка и инфраструктурата. Присъстващите споделиха, че не възприемат автомагистрала „Хемус“ като пътна връзка, която може да оживи Северозападна България. За тях проблемът е международен път Е-79. По време на срещата бяха поставени и въпроси за здравеопазването и по-точно за Видинската болница, която е пред фалит. „Река Дунав свързва най-богатите с най-бедните региони в ЕС, но ние по никакъв начин не се възползваме от това. Няма развитие на икономиката във Видин и по цялото Дунавско крайбрежие“, каза Петър Витанов.  \r\nНа срещата присъстваха кандидатът за евродепутат Цветелина Пенкова, областният председател Димитър Велков, народният представител Цветан Топчиев.", "date": "2019.05.04", "title": "Европейски избори 2019: Младежи от Видин към кандидата за евродепутат от „БСП за България“ Петър Витанов: Искаме млади хора в ЕП, които да защитават интересите на България"}
{"url": "http://www.focus-news.net/news/2019/05/04/2653817/the-wall-street-journal-kak-se-provali-otstranyavaneto-na-nikolas-maduro.html", "text": "Как се провали отстраняването на Николас Мадуро, пише американският вестник  The Wall Street Journal . \r\nОпозицията във Венецуела е била впечатляващо близо до свалянето на президента Николас Мадуро от властта тази седмица, според запознати, участвали в разговорите, за да го свалят. \r\nПрез последните два месеца ключови фигури от опозицията, водени от младия ръководител на Народното събрание Хуан Гуайдо, се срещнаха с високопоставени фигури в правителството на Мадуро, включително военнослужещи, обвинени в злоупотреби, опитвайки се да сключат сделка за мирно предаване на власт. \r\nСрещите се проведоха в Панама и Доминиканската република, както и в столицата на Колумбия, според разговори с повече десет души, които са запознати с преговорите. \r\nДокато в началото двете страни бяха далеч една от друга, те се съгласиха с едно нещо: Мадуро трябва да си отиде. \r\nТе решиха, че това трябва да се направи не чрез военен преврат, неприятен за мнозина във Венецуела и в чужбина, а по-скоро чрез съдебно решение, което ще позволи на военните да се оттеглят от Мадуро и да върнат страната на пътя към демокрацията. \r\nСпоред плана най-висшият съд на страната, Върховният съдебен трибунал, трябваше да признае контролираното от опозицията Народно събрание, последното демократично избрано тяло във Венецуела, за легитимен представител на венецуелския народ. \r\nТогава въоръжените сили ще имат правно основание да изоставят Мадуро. Министърът на отбраната Владимир Падрино Лопес и други, които преговаряха с опозицията, е трябвало да се  присъединят към новото правителство. \r\n\"Падрино трябваше да каже:\" Добре, трябва да се съобразим с това решение, това е съдебната власт, която говори \", казва запознат с преговорите. \"Въоръжените сили се ангажират да се справят с този институционален подход.\" \r\nСделката обаче беше провалена във вторник по причини, които не могат да бъдат определени, което доведе до сблъсъци по улиците  и смъртта на петима , както и арести на опозиционни фигури от режима. \r\nНякои от тези, които са запознати със събитията, казват че подранилата ненавременна поява на опозиционния лидер Леополдо Лопес, заедно с Гуайдо, призовавайки за въстание, е накарало онези в режима, които преговаряха да оттеглят своите подкрепа за сделката. \r\nЛопес каза, че тайната полиция, която е пазила дома му, където е бил под домашен арест, го е освободила. Ръководителят на тайната полиция генерал Мануел Фигера излезе с изявление тази нощ, в което обяви оттеглянето на подкрепата си от Мадуро. \r\nНо появата на Лопес, ръководител на Партията на народната воля, на която Гуайдо е член, извън въздушната база, не беше част от сценария, изложен в преговорите между заговорниците от режима и опозиционните преговарящи. \r\nЗапознат с разговорите казаха, че призивът на двамата за въстание разби доверието на преговарящите от режима, които след това се оттеглиха от споразумението. \r\n\"Леополдо бързо натисна спусъка и загубихме златната възможност да убедим венецуелските военни да свалят Мадуро\", заяви опозиционна фигура във Вашингтон, който е в тесен контакт с водещите врагове на Мадуро във Венецуела. \r\nЛопес, който избяга в испанското посолство във вторник, не можеше да бъде намерен за коментар. Той се появи в четвъртък, казвайки на репортерите, че във вторник не е имало \"намерение за преврат\". \r\nМного други опозиционери защитиха Лопес и казват, че той и Гуайдо са действали във вторник, едва след като техните събеседници от режима са започнали да се отказват от споразумението. Не е известно дали са го направили, защото контраразузнавателните агенти са открили заговора или защото ключови участници от правителствената страна никога не са имали намерение да оттеглят доверието си от  Мадуро. \r\nНякои подозират в проваления сценарий министъра на отбраната, Падрино. Някои хора, запознати със събитията от последните няколко дни, казват, че той е използвал преговорите, за да усети предателите и да открие заговор срещу Мадуро. \r\n\"Беше наивно да се доверяваме на тези лица, които са компрометирани с правителствената мафия на Мадуро и Диосдадо\", казва опозиционер, позовавайки се на президента и втория човек след него, Диосдадо Кабело. \r\nПрез януари високопоставеният служител на Тръмп заяви, че усилията за преговори с Падрино са се провалили. \"Стана абсолютно ясно, че той е изцяло лоялен на режима\", каза чиновникът. \r\nСъс сигурност някои членове на въоръжените сили, макар и подкрепящи преговорите за отстраняване на Мадуро, са били наясно, че преговорите могат да бъдат използвани за откриване на дисиденти. Аудиозапис, предоставен на вестника от високопоставена опозиционна фигура, предполага, че военните офицери обсъждат тази перспектива. \r\n\"Ние се притеснявахме, че това е капан\", може да се чуе един неидентифициран офицер, който говори във вторник, след като Гуайдо призова военните да го подкрепят. „Имаме единици, които са готови да излязат с трудности, защото операцията не е била планирана за днес. Но проблемът е, че ако нямаме достатъчно сила, опитът ще се провали.\" \r\nСлед неуспешния преврат  генерал Фигера е избягал от страната, казаха хора, запознати с положението му. А онези правителствени служители, които бяха идентифицирани като част от заговора срещу г-н Мадуро, излязоха публично на национално организирани събития, за да покажат подкрепата си за президента. Те включват и Падрино, министър на отбраната; генерал Иван Ернандес, началник на военното контраразузнаване; и генерал Хесус Суарес Чурио, ръководител на армията. Всички се появиха с Мадуро в четвъртък, когато той изнесе реч пред войските във Форт Тиуна, база в Каракас. \r\nСъдия Морено, в телефонен разговор с държавната телевизия във вторник, отхвърли опита за премахване на Мадуро. \r\nПадрино призна, че хора на опозицията са стигнали до него, за да го накарат да се обърне срещу правителството, на което служи. \r\n„Те се опитват да ни купят, сякаш сме някакви наемници ,“ казва той, застанал до господин Мадуро. \"Онези, които са паднали толкова ниско, продали са своя войнишки дух, престават да бъдат войници и, разбира се, не могат да бъдат сред нас.\"  Юлиян Марков", "date": "2019.05.04", "title": "The Wall Street Journal: Как се провали отстраняването на Николас Мадуро"}
{"url": "http://www.focus-news.net/news/2019/05/04/2653822/", "text": "Футбол: Отборът на Леванте победи Райо Валекано в опашкарско дерби и взе глътка въздух в борбата за оставане в първия ешелон на испанския футбол два кръга преди края. Домакините още първото полувреме поведоха с 2:0 , а пропуснаха и дузпа. През второто полувреме гостите върнаха един гол, но в 82-ата минута останаха с човек по-малко след втори жълт картон на Ембарда. След това домакините отбелязаха още два гола и така след победата заемат 15-то място с 40 точки, а гостите от Райо Валекано са 19-ти с 31 точки и почти сигурно изпадат във Втора лига.", "date": "2019.05.04", "title": "Спорт: Леванте победи Райо Валекано с 4:1"}
{"url": "http://www.focus-news.net/news/2019/05/04/2653810/premierat-boyko-borisov-inspektira-remontite-po-am-trakiya-den-predi-poseshtenieto-na-papa-frantsisk-u-nas.html", "text": "Премиерът Бойко Борисов инспектира ремонтите по виадуктите на АМ „Тракия“, предаде репортер на  Агенция „Фокус“ . Премиерът провери как текат ремонтите ден преди официалното посещение на папа Франциск в България. Работниците на терен обясниха на премиера, че съоръженията се ремонтират основно и се подменят с оглед сеизмичността на района, като ремонтните дейности се изпълняват в срок. Ремонтират се мостове на 13, 15 и 20 км от АМ „Тракия“. „Тези стари мостове могат да паднат при първото земетресение. На практика се правят нови мостове. На 1 юни ще бъде готово“, коментира Бойко Борисов. „Намираме се на 70 м над земята, исках да видя при какви условия се работи. Работят и в събота, без почивка“, посочи той. „Искам да уверим хората, че на 1 юни, когато тръгнат за курортите, ще бъде готово“, заяви Борисов.", "date": "2019.05.04", "title": "Премиерът Бойко Борисов инспектира ремонтите по АМ „Тракия“ ден преди посещението на папа Франциск у нас"}
{"url": "http://www.focus-news.net/news/2019/05/04/2653824/evropeyski-izbori-2019-nikolay-dikov-kandidat-za-evrodeputat-ot-listata-na-gerb-hristiyanskite-tsennosti-sa-tezi-koito-ni-vodyat-po-pravilniya-pat.html", "text": "Кандидатът за член на Европейския парламент Николай Диков присъства на откриването и освещаването на православен параклис в село Средец, община Опан, което беше извършено от свещеници от Старозагорската епархия, съобщиха от пресцентъра на  ПП ГЕРБ . На празника присъстваха също и кметът на Общината Генчо Колев, заместник-председателят на Народното събрание Емил Христов, депутатът от ГЕРБ Радостин Танев и десетки жители на селото.  \r\nПараклисът носи името на Свети Георги и се открива непосредствено преди големия християнски празник, посветен на светеца. Параклисът е изграден по инициатива на местната общност с финансиране от Общината. Издигнат е изключително бързо, а също и евтино, заради използваното модерно конструктивно решение за постройката.  \r\n„Радвам се, че днес бях поканен и имах възможността да присъствам на новооткрития християнски дом в село Средец. Поздравявам кметската управа за това, че изпълни едно желание на жителите на Община Опан – каза Николай Диков след края на църковната служба и приключването на празника. – Аз знам, че хората са поставили проблема с липсата на православен храм или параклис в селото от много години. В очите на всички присъстващи днес видях, че вярата е това, което обединява хората и ни дава надежда. Християнските ценности са тези, които ни водят по правилния път\" – заяви Николай Диков.  \r\nКандидатът за депутат от ГЕРБ разговаря с хората от селото и заяви, че проблемите на малките общности могат успешно да бъдат решавани ако има ясна програма и политическа воля за това. Николай Диков, който е общински съветник и председател на Постоянната комисия по спорт и младежки дейности в Общинския съвет на Стара Загора, посети и футболен турнир, който се проведе в село Средец.", "date": "2019.05.04", "title": "Европейски избори 2019: Николай Диков, кандидат за евродепутат от листата на ГЕРБ: Християнските ценности са тези, които ни водят по правилния път"}
{"url": "http://www.focus-news.net/news/2019/05/04/2653826/evropeyski-izbori-2019-mariya-gabriel-gerb-rabotili-sme-i-shte-prodalzhim-da-rabotim-za-polozhitelniya-imidzh-na-balgariya.html", "text": "„Имаме опит, работили сме и ще продължим да работим за положителния имидж на България. Това сме правили и това е голямата промяна през последните 10 години. От пазенето на външната граница, до пакета „Макрон“ и темата за разширението на ЕС към Западните Балкани. Да, имаме и грешки. Само който не работи, той не греши. Учим се от тях. Разчитаме на вас на тези избори. Имаме нужда от вашето доверие и вашата подкрепа, за да продължи България напред и да покаже на тези избори, че не е периферия и е страна, от която зависи да се вземат решения. Затова има нужда от Андрей Новаков – за преговорите за пакета „Макрон“. Затова има нужда от мен – за безплатен безжичен интернет на обществени места. За да може младите хора здад имат достъп до информация и комуникация. Това е важно и за общините, за да са познати повече културните и природните забележителности, за да привличат инвеститори“. Това каза днес в село Долна Студена (Община Ценово) водачът на листата на ГЕРБ и СДС за изборите за Европейски парламент Мария Габриел, която заедно с кандидата за евродепутат Андрей Новаков се срещнаха с жителите на село Долна Студена (Община Ценово), съобщиха от пресцентъра на  ПП ГЕРБ . Заедно с тях бяха народните представители от ГЕРБ – Русе Пламен Нунев, Светлана Ангелова и Андриан Райков, кметът на Община Ценово д-р Петър Петров, общински съветници, кметът на кметство Долна Студена Николай Николов и негови колеги. \r\nГордея се, че сме в един отбор, коментира Андрей Новаков и отбеляза стореното през отминалия мандат от двамата съответно в Европейския парламент и Европейската комисия. Той призова за активност и категорична подкрепа на изборите на 26 май, за да бъде постигната категорична победа. \r\nНародният представител Пламен Нунев обяви, че е необходима пределна мобилизация на предстоящите европейски избори и не бива да се подценява ситуацията в Община Ценово. „Трябва да издържим и ще излезем с чест и достойнстово с високо вдигнати глави“, категоричен бе Нунев. Той добави, че от депутатите и евродепутатите ще бъде и вече е оказвана оказвана подкрепа на местния самодеен фолклорен състав.", "date": "2019.05.04", "title": "Европейски избори 2019: Мария Габриел, ГЕРБ: Работили сме и ще продължим да работим за положителния имидж на България"}
{"url": "http://www.focus-news.net/news/2019/05/04/2653820/evropeyski-izbori-2019-eva-maydel-gerb-mozhem-da-se-spravim-mnogo-po-dobre-ot-oponentite-ni.html", "text": "Кандидатите на ГЕРБ можем да се справим много по-добре от опонентите ни в Европейския парламент. Доказахме през изминалите 5 години, че сме опитен и амбициозен европейски отбор и днес заставаме пред българските граждани със своите реални постижения и резултати. В листата на БСП преобладават европейските аматьори, а ние сме отлично разпознаваеми в Брюксел и пред нас затворени врати в европейската политика няма. ГЕРБ е единствената партия, която може да гарантира неотклонно пътя на България към една по-стабилна и действително обединена Европа. Това заяви кандидатът за евродепутат от ГЕРБ Ева Майдел при разговор с граждани от област Велико Търново, съобщиха от пресцентъра на  партията . Българският евродепутат се срещна с граждани от Велико Търново, Пчелище, Първомайци, Павликени и Поликраище. Ева Майдел има информационен офис в региона и през последните пет години осъществява редица инициативи в областта. Тя откри риболовен турнир на езеро „Света гора“, чието провеждане подкрепя от създаването му преди две години. „Населените места в област Велико Търново ще са от най-печелившите от довършването на магистрала Хемус до 2023 г., което беше гарантирано от правителството на Бойко Борисов със заделянето на над 1 милиард лева от бюджета и възлагане на поръчката. Изграждането на другите масгистрали в странат доказа, че около тях се отварят много нови производства и работни места, доходите растат. Регионът няма да има проблем със задържането на младите хора, което е най-ценното.“ Това допълни Ева Майдел.  „Изключително важно за всички е кой ще защитава интересите на регионите в следващия Европейски парламент, защото виждаме, че европейски средства вече са инвестирани и в най-малките населени места”, каза кметът на Велико Търново Даниел Панов. Той припомни, че в старата столица образованието е все по ориентирано към реалните потребности на бизнеса, като принос за това има и проучването по темата, което кметът Панов и Ева Майдел съвместно направиха  през 2015 година.  По думите на Панов,  Ева Майдел е един от най-активните български евродепутати. Той подчерта, че  драстичното намаляване на цените на телефонните разговори в ЕС и на таксите за парични преводи в евро са именно нейна заслуга.", "date": "2019.05.04", "title": "Европейски избори 2019: Ева Майдел, ГЕРБ: Можем да се справим много по-добре от опонентите ни"}
{"url": "http://www.focus-news.net/news/2019/05/04/2653827/kanal-5-makedoniya-izbiratelniyat-prag-e-nay-golyamata-dilema-za-izborite-v-nedelya.html", "text": "Избирателният праг (т.нар. цензус) е най-голямата дилема за изборите в неделя, пише на своята страница македонският телевизионен  „Канал 5“ .  \r\nДържавната избирателна комисия обяви списъка на избирателите за тези избори с 1 808 131 регистрирани граждани с право на глас. \r\nСледователно, за да се сложи край на изборите за нов президент  до 19  часа, когато избирателните секции ще бъдат затворени, трябва да гласуват 723 253 гласоподаватели. \r\nОпасенията, дали тази цифра ще бъде достиганата, се увеличават, като се има предвид, че в първия тур на изборите активността беше съвсем малко над 40%. \r\nАнализаторите смятат, че малката разлика между двамата кандидати след първия тур е мотивация за повече граждани да отидат на изборите. Александър Кържаловски от Македонския център за международно сътрудничество е убеден, че избирателният праг ще бъде достигнат. \r\nВъпреки това, ако изборите се провалят, след изтичане на мандата на настоящия президент на 12 май, задълженията се поемат от председателя на събранието. \r\nДо избирането на нов президент председателят на парламента изпълнява двете функции, но няма да има право да гласува в парламента. \r\nСпоред Конституцията след неуспешните избори се предвижда обявяването на нов избирателен цикъл в рамките на 40 дни. \r\nВъпреки това, правителството не изключва възможността, ако избирателният праг не бъде достигнат, ще бъдат разгледани конституционни промени, които ще отидат в посока или премахване на прага или избирането на държавен глава от парламента. \r\nТези избори ще бъдат наблюдавани от общо 4190 местни и чуждестранни наблюдатели, а 60 чуждестранни журналистически екипа са акредитирани да наблюдават хода на гласуването и резултатите.  Юлиян Марков", "date": "2019.05.04", "title": "„Канал 5“ (Македония) : Избирателният праг е най-голямата дилема за изборите в неделя"}
{"url": "http://www.focus-news.net/news/2019/05/04/2653832/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода по пътя за село Звъничево. \r\nАлбена ЖИЛЕКОВА", "date": "2019.05.04", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2019/05/04/2653806/tv-21-makedoniya-aktivnostta-v-diplomaticheskite-predstavitelstva-v-chuzhbina-do-10-chasa-e-771.html", "text": "Държавната избирателна комисия обяви днес на първата си пресконференция, че всичките 32 избирателни секции в дипломатически и консулски представителства са отворени навреме, като 1781 избиратели имат право да гласуват. Избирателната активност до 10 часа днес е 7,71%, съобщи Държавната избирателна комисия, цитирана от македонския телевизионен канал  ”TB 21” . \r\nНай-високата избирателна активност е регистрирана в Сараево - 25%, Брюксел - 16,33 и Прага 14,58. Най-ниската избирателна активност е в Стокхолм.  Юлиян Марков", "date": "2019.05.04", "title": "„ТВ 21“ (Македония): Активността в дипломатическите представителства в чужбина до 10 часа е 7.71%"}
{"url": "http://www.focus-news.net/news/2019/05/04/2653829/premierat-boyko-borisov-na-am-hemus-stroim-chisto-novi-mostove-i-saorazheniya-za-koito-shte-dadem-okolo-40-mln-leva.html", "text": "На АМ „Хемус“ строим чисто нови мостове и съоръжения, за които ще дадем около 40 млн. лв. Това каза пред журналисти в Раковски премиерът Бойко Борисов, предаде репортер на  Агенция „Фокус“ . „Гледам как вървят ремонтите, как строят хората и в интерес на истината 90% от работещите навсякъде са роми. Сега цели бригади от Ветрен работят на мостовете на АМ „Тракия“. Отрудени, работни – няма събота, няма неделя. Извънреден труд им се плаща. Така че калпави има и българи, и роми, и католици, и християни, и мюсюлмани“, обясни Борисов. „Но мостовете какви са били – не са били изчислени за земетресения, а сега на всичките им поставяме амортисьори за това, наново колони, наново плочи. Разширяваме ги, за да могат при земетръс да издържат“, заяви Борисов. Премиерът уточни, че се работи по три от мостовете на АМ „Тракия“, за да се пусне от 1 юни. „И на АМ „Хемус“ работим, но тя е много тежка. Просто там десетилетия не е отремонтирано, водата е текла – там е по-суров климатът, замръзва, затопля и е като каша. На практика ние строим чисто нови мостове и съоръжения“, заяви Борисов и уточни, че затова ще дадем около 40 млн. лв. „Господ да е милостив, че при един земетръс и при вече тежкия трафик не се е случило да паднат и да отрепат хора“, каза още министър-председателят.", "date": "2019.05.04", "title": "Премиерът Бойко Борисов: На АМ „Хемус“ строим чисто нови мостове и съоръжения, за които ще дадем около 40 млн. лева"}
{"url": "http://www.focus-news.net/news/2019/05/04/2653835/evropeyski-izbori-2019-mariya-gabriel-i-asim-ademov-shte-posetyat-petrich-na-5-may.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят гр. Петрич на 5 май (неделя) по случай празника на града, съобщиха от пресцентъра на  ПП ГЕРБ . Те ще бъдат придружени от областния координатор на ГЕРБ - Благоевград и народен представител в 44-ото Народно събрание Даниела Савеклиева. Събитието ще се проведе от 20.00 часа на централния градски площад.", "date": "2019.05.04", "title": "Европейски избори 2019: Мария Габриел и Асим Адемов ще посетят Петрич на 5 май"}
{"url": "http://www.focus-news.net/news/2019/05/04/2653833/evropeyski-izbori-2019-kandidatat-za-evrodeputat-ot-gerb-emil-radev-shte-sadeystvam-da-populyarizirame-v-bryuksel-starinite-na-veliki-preslav.html", "text": "Ще съдействам да популяризираме в Европейския парламент старините на Велики Преслав. Такъв ангажимент пое кандидатът за евродепутат от листата на ГЕРБ и СДС Емил Радев, който бе гост на събора на средновековното културно наследство „Преславни дни – Велики Преслав 2019”, съобщиха от пресцентъра на  ПП ГЕРБ .  \r\n„През изминалия мандат организирах в ЕП изложба на Варненското златно съкровище – най-старото обработено злато в света. Събитието се проведе под патронажа на премиера Бойко Борисов и беше аплодирано от „тримата големи” в ЕС – председателите на Европейската комисия, на Европейския парламент и на Съвета на Европейския съюз.  Находките от фонда на Регионалния исторически музей във Варна привлякоха огромен интерес и в продължение на седмица изложбата бе визитна картичка на България в сърцето на Европа. За мен би било чест и радост да покажем в ЕП и шедьоврите от средновековното изкуство, които се съхраняват в Археологическия музей във Велики Преслав”, заяви, впечатлен от експозицията, Радев, като изтъкна, че България заема достойно място в ЕС. \r\n„За мнозина Брюксел е твърде далеч, но европейската солидарност е изключително близо до хората – чрез обновената инфраструктура, чрез подобрената среда за живот и бизнес”, категоричен бе Емил Радев. Заедно с областния координатор на ГЕРБ и кмет на Шумен Любомир Христов той се срещна с членове и симпатизанти на партията от Велики Преслав и Нови пазар, сред които бяха и кметове и съветници от общините.  \r\n„Около 60% от нашето законодателство е вследствие на законите, приети в Брюксел, затова българските интереси трябва да бъдат добре защитени в Европейския парламент. През следващия мандат трябва да довършим важни за страната ни битки. Трябва да защитим евросредствата, който очакваме през новия програмен период да се увеличат с 4 млрд. лв. Това ще гарантира повече инвестиции за развитие на българските общини. Трябва да довършим и борбата с двойните стандарти при храните и напитките, с която като евродепутат се ангажирах и заедно с колегата Андрей Новаков извоювахме първата европейска програма с бюджет от 1,3 млн. евро. Ще продължа да се боря и с двойния стандарт, заради който България все още не е част от Шенген, въпреки че още преди осем години е покрила всички критерии. Да пътуваме без проверки в целия ЕС е важно за гражданите, за бизнеса, за развитието на туризма”, подчерта Емил Радев. Той допълни, че през изминалия мандат активно работи за премахване на апостилите и нуждата от легализация на официални документи в ЕС. „С новото европейско законодателство улеснихме европейските граждани. Ще се боря след две години, когато ЕК ще анализира ефекта от промените, в приложното поле на директивата да бъдат включени и дипломите и удостоверенията за квалификационните степени”, увери кандидатът на ГЕРБ. \r\n„Европа има нужда не от популизъм, а от отговорни решения, които да я направят по-сигурна и да й гарантират просперитет. Затова с вота си на 26 май трябва да се противопоставим на популизма.”, заключи Емил Радев.", "date": "2019.05.04", "title": "Eвропейски избори 2019: Кандидатът за евродепутат от ГЕРБ Емил Радев: Ще съдействам да популяризираме в Брюксел старините на Велики Преслав"}
{"url": "http://www.focus-news.net/news/2019/05/04/2653834/premierat-boyko-borisov-darzhavata-shte-finansira-izgrazhdaneto-na-okolovrastno-v-plovdiv-koeto-shte-struva-okolo-150-mln-leva.html", "text": "Държавата ще финансира изграждането на околовръстно в Пловдив, което ще струва около 150 млн. лв. Това каза пред журналисти в Раковски премиерът Бойко Борисов, предаде репортер на  Агенция „Фокус“ . Във връзка с Асеновградско шосе, Борисов заяви, че официално Акт 16 ще има от 23-24 май. „Първо ще направим локалите – това съм обещал на инвеститорите и на хората около него. Това, което пловдивчани могат да очакват от мен, е околовръстно“, заяви Борисов. Той подчерта, че за Пловдив всичко е направено. „Без околовръстно Пловдив ще изпадне в ситуацията на София – ако не бях направил южната дъга, западната, северната тангента. При тоя инвестиционен натиск в града и хилядите нови работни места и заводи, които бълват продукция, без околовръстно няма да мине градът“, коментира министър-председателят. Борисов заяви, че държавата ще финансира изграждането на околовръстното, което ще струва около 150 млн. лв. \r\nНа въпрос дали може да се очаква завод на „Фоклсваген“, Борисов отговори: „Ако искате да се случи нещо, мълчете. Приказките само вредят“.", "date": "2019.05.04", "title": "Премиерът Бойко Борисов: Държавата ще финансира изграждането на околовръстно в Пловдив, което ще струва около 150 млн. лева"}
{"url": "http://www.focus-news.net/news/2019/05/04/2653837/evropeyski-izbori-2019-nikolay-dikov-kandidat-za-evrodeputat-ot-gerb-uspehite-v-sporta-i-v-uchilishteto-sa-formulata-za-razvitie-na-vseki-mlad-chovek.html", "text": "В личен план няма по-добра формула от един образован млад човек със спортен характер. Постигайте успехи и победи в битките, но и учете. Това призова участниците в Международния турнир по таекуон-до „Августа опън\" кандидатът за евродепутат Николай Диков, съобщиха от  ПП ГЕРБ . Той е и общински съветник, председател на Постоянната комисия по спорт и младежки дейности в Общинския съвет на Стара Загора. В надпреварата, която се проведе в спортна зала „Иван Вазов\", се включиха над 300 млади състезатели от 24 клуба от 4 държави – Гърция, Румъния, Сърбия и България. \r\n„За мен е огромна радост да ви приветствам с добре дошли в Стара Загора – един от най-спортните градове на България. Провеждането на такива турнири и успехите на клубове като Таекуон-до клуб „Августа\" са ясен показател, че трябва да работим още повече за развитието на спорта  – заяви Николай Диков. Той добави, че в момента в града се създава инфраструктурата на голяма многофункционална спортна зала. Тя ще може да се ползва от всички спортни клубове и ще стане център за големи международни състезания.    \r\nТурнирът се организира за 4-та поредна година в Стара Загора от таекуон-до клуб „Августа\" и с подкрепата на Община Стара Загора.  \r\nПредседателят на таекуон-до клуб „Августа\" Георги Господинов връчи плакети на спонсори и на партньори на турнира. Той благодари сърдечно за подкрепата и на Николай Диков, който и в лично качество като спортист и състезател, и като председател на Постоянната комисия по спорт в Общинския съвет е допринесъл много за развитието и на този спорт и за провеждането на международно състезание „Августа опън\" в Стара Загора.", "date": "2019.05.04", "title": "Европейски избори 2019: Николай Диков, кандидат за евродепутат от ГЕРБ: Успехите в спорта и в училището са формулата за развитие на всеки млад човек"}
{"url": "http://www.focus-news.net/news/2019/05/04/2653836/inzh-vanyo-slaveev-iabg-finalizirano-e-izgrazhdaneto-na-novi-63-raketni-ploshtadki-za-uvelichavane-na-zashtitavanata-ot-gradushki-teritoriya.html", "text": "Финализирано е изграждането на нови 63 ракетни площадки за уплътняване и увеличаване на защитаваната от градушки територия. Това каза в интервю за  Агенция „Фокус“  изпълнителният директор на Изпълнителна агенция „Борба с градушките“ инж. Ваньо Славеев за началото на противоградовия сезон. Той уточни, че персоналът, необходим за провеждането на активни въздействия по градозащита, от новите два полигона - команден пункт с. Тъжа и Хасково, е назначен, като е преминал двуседмичен специализиран курс, проведен от специалисти от системата на Изпълнителната агенция „Борба с градушките“. „До 15 май 2019 г. се предвижда доставянето на необходимата техника, с което площадките ще са в режим готовност за провеждането на активни въздействия по градозащита. От новите ракетни площадки 50 са към новите командни пунктове в с. Тъжа и Хасково“, каза инж. Славеев. По думите му с тях ще бъдат защитени териториите в Подбалканската котловина и Хасковска област. Инж. Славеев уточни, че останалите 13 ракетни площадки са към вече действащите командни пунктове.  \r\nДеница КИТАНОВА", "date": "2019.05.04", "title": "Инж. Ваньо Славеев, ИАБГ: Финализирано е изграждането на нови 63 ракетни площадки за увеличаване на защитаваната от градушки територия"}
{"url": "http://www.focus-news.net/news/2019/05/04/2653840/evropeyski-izbori-2019-lilyana-pavlova-gerb-bogatstvoto-na-balgarskite-traditsii-tryabva-da-se-predstavya-v-evropa.html", "text": "Събори като този са символ на българското обединение и родолюбие, доказателство за богатата ни духовност и здрави български корени. Това каза при откриването на фолклорния събор „Герлово пее и танцува” в село Ябланово кандидатът за евродепутат от ГЕРБ/ЕНП Лиляна Павлова, съобщиха от пресцентъра на  ПП ГЕРБ .  \r\n„Ябланово е много ценно за мен, защото познавам проблемите на селото, в което живеят токова много млади хора. Знам колко важно беше за вас докато бях министър на регионалното развитие да направим пътя Тича - Ябланово на стойност 5 милиона лева. Целта е да пътувате безопасно, защото човешкият живот е най-ценен”, каза Павлова. Тя припомни, че правителството на Бойко Борисов е осигурило и половин милион лева за ремонт на улица „Г.С. Раковски” в Ябланово.  \r\n„Ще продължим да ви подкрепяме и да инвестираме, за да продължи развитието на Ябланово. Ще продължа да работя и в Брюксел за по-добър живот на хората тук, в региона и страната. Щастлива съм, че мога да споделя магията на този празник с вас. Тези традиции, танци и обичаи са богатството на нашата култура и трябва да го представяме и в Европа, защото сме достойни европейци“, коментира министърът на първото Българско европредседателство.  \r\nСпоред кандидата за евродепутат от ГЕРБ Камен Костов най-ценният ресурс на България  са хората. „В качеството си на заместник-областен управител на Сливен с цялата си енергия съм подкрепял кмета на обина Котел Коста Каранашев за подобряване на живота на хората. Ще продължавам да работя за тях, защото именно хората са най-ценния ресурс на тази държава. \r\nОт своя страна народният представител и областен  ръководител на ПП ГЕРБ - Сливен Десислава Танева пожела на всички земеделци добра реколта, защото това е и основният поминък в Ябланово. Радвам се, че независимо от всички трудности, които сме имали, успяхме да окажем подкрепа на Ябланово. Респект към вас, към вашето трудолюбие и всеотдайност”, каза Танева. \r\nСпоред кмета на Котел Коста Каранашев, демокрацията в България е започнала именно от село Ябланово. „Оттогава до днес всички обръщат внимание на село Ябланово, защото в него живеят трудолюбиви и свободолюбиви хора. Досега сме направили много неща за селото, предстои да изградим закрития пазар, както и спортната площадка в началото на Ябланово. Това село за мен винаги е било кауза. Като представител на ПП ГЕРБ заявявам, че винаги ще бъдем до вас, до всеки един поотделно и за селото като цяло”, каза Коста Каранашев.  \r\nПо-рано днес Лиляна Павлова, Камен Костов и Десислава Танева бяха гости на 14-я фолклорен събор в град Кермен.", "date": "2019.05.04", "title": "Европейски избори 2019: Лиляна Павлова, ГЕРБ: Богатството на българските традиции трябва да се представя в Европа"}
{"url": "http://www.focus-news.net/news/2019/05/04/2653838/blagoevgrad-pri-izklyuchitelen-interes-startiraha-festivalite-balkanski-igri-i-zanayat-fest.html", "text": "При изключителен интерес стартираха фестивалите „Балкански игри“ и Занаят фест“ в Благоевград. На площад „Македония“ са разположени шатри с различни елементи, свързани с традициите и културата. Това съобщиха от пресцентъра на  Общината . Фестивалът „Балкански игри“ започна с красиво шествие на възпитаници на Центъра за личностно и творческо развитие на децата на Благоевград и платформа, украсена в битов стил. То тръгна от сградата на Съдебна палата и стигна до площад „Македония“, където паралелно протичат програмите на двата фестивала - „Балкански игри“ и „Занаят фест“. \r\nУтре отново ще има шествие, този път с кукери от Благоевград. Маршрутът ще бъде същият, а началният час е 10.30 ч. \r\nФестивалът „Балкански игри“ цели да популяризира уникалното културно-историческо наследство от автентичния фолклор на България и Гърция, чрез танци, песни, интерпретации на обичаи.  \r\n„Занаят фест“, пък, който продължава до 6 май, представя занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, точене на кори и др.", "date": "2019.05.04", "title": "Благоевград: При изключителен интерес стартираха фестивалите „Балкански игри“ и Занаят фест“"}
{"url": "http://www.focus-news.net/news/2019/05/04/2653841/sport-valverde-dava-pochivka-na-mnogo-ot-titulyarite-sreshtu-selta-vigo.html", "text": "Футбол: Барселона ще бъде без Лионел Меси при гостуването на Селта Виго от 36-ия кръг на Ла Лига. Старши треньорът Ернесто Валверде взе решение да даде почивка на аржентинския футболист, както и на още титуляри  -Луис Суарес, който се оплаква от болки в десния глезен, вратаря Тер Стеген, Серхи Роберто, Жерар Пике и Жорди Алба ще почиват, а Серхио Бускетс и Иван Ракитич са наказани и пропускат срещата.", "date": "2019.05.04", "title": "Спорт: Валверде дава почивка на много от титулярите срещу Селта Виго"}
{"url": "http://www.focus-news.net/news/2019/05/04/2653839/afp-izrael-zatvori-vsichki-gkpp-s-ivitsata-gaza.html", "text": "Израел обяви в събота, че затваря своите ГКПП за преминаване на стоки и хора с Ивицата Газа, както и зоната за риболов по крайбрежието, в отговор на ракетните удари от сутринта, предава  AFP . \r\nГраничните пунктове и зоната за риболов са затворени до второ нареждане след рязко изостряне на обстановката, след като от Ивицата Газа изстреляха десетки ракети към Израел, който от своя страна реагира с въздушни и артилерийски удари, при които се съобщава за смъртта на млад палестинец. \r\nПреди това в петък вечерта след продължило повече от месец затишие се проведе масов палестински протест, съпроводен с насилие, при което бяха убити четирима палестинци, включително двама членове на „Хамас“.  Юлиян Марков", "date": "2019.05.04", "title": "AFP: Израел затвори всички ГКПП с Ивицата Газа"}
{"url": "http://www.focus-news.net/news/2019/05/04/2653842/inzh-vanyo-slaveev-iabg-do-kraya-na-godinata-shte-zavarshi-reformata-po-izgrazhdaneto-na-palno-radarno-pokritie-v-stranata.html", "text": "До края на 2019 г. ще завърши реформата в Изпълнителна агенция „Борба с градушките“ по изграждането на пълно радарно покритие в страната. Това каза в интервю за  Агенция „Фокус“  изпълнителният директор на Изпълнителна агенция „Борба с градушките“ инж. Ваньо Славеев за началото на противоградовия сезон. „Изпълнителна агенция „Борба с градушките“ е предприела мерки и по изграждане и осигуряване на радарно покритие на атмосферата над територия на България. За целта са монтирани и пуснати в експлоатация два нови доплерови радара в командни пунктове Поповица и Долно Церовене, с което радарното покритие над страната се извършва от пет метеорологични станции, оборудвани със софтуер IRIS на „VAISALA“, допълни инж. Славеев. По думите му до края на годината ще бъдат монтирани още два нови метеорологични радара в с. Ярлово и Шумен. Инж. Славеев поясни, че с това окончателно ще завърши започнатата реформа в ИАБГ по отношение на изграждане на пълно радарно покритие над страната.  \r\nДеница КИТАНОВА", "date": "2019.05.04", "title": "Инж. Ваньо Славеев, ИАБГ: До края на годината ще завърши реформата по изграждането на пълно радарно покритие в страната"}
{"url": "http://www.focus-news.net/news/2019/05/04/2653825/montana-s-vodosvet-byaha-otbelyazani-120-godini-ot-osnovavaneto-na-chitalishte-sabuzhdane-v-selo-vasilovtsi.html", "text": "С водосвет бяха отбелязани 120 години от основаването на читалище „Събуждане“ в село Василовци, община Брусарци, съобщиха за  Радио „Фокус“-Видин  от читалището. Водосветът бе отслужен от архимандрит Антим от Видинската света митрополия в храма на селото „Свети Георги Победоносец“. Местната художничка Райна Цветанова-Аши откри три изложби в Художествената галерия на селото.  \r\nПрез 2015 година Община Брусарци отпусна средства за реновиране на сградата на читалището по европейски проект. Към читалището функционират вокална група и танцов състав, които имат концертни прояви в селата на територията на общината. Създаден е и куклен театър, сформиран е и състав за художествено слово.  \r\nЗа концерта, посветен на 120-годишнината на читалището във Василовци, гостуват и читалищни състави от съседните села. Духовният празник във Василовици продължи с народно веселие и юбилеен концерт на самодейни състави. Вечерта, от 19.00 часа, в читалището ще гостува Монтанския театър с най-новата си постановка. \r\nАнна ЛОЗАНОВА", "date": "2019.05.04", "title": "Монтана: С водосвет бяха отбелязани 120 години от основаването на читалище „Събуждане“ в село Василовци"}
{"url": "http://www.focus-news.net/news/2019/05/04/2653828/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-blagoevgrad-kyustendil-burgas-i-sofiya-oblast.html", "text": "На 5 май 2019г. (неделя) кандидатите за евродепутати от листата на \"БСП за България\" ще посетят областите Благоевград, Кюстендил, Бургас и София област. Благоевград \r\nВ 10.00 ч. на площада на гр.Кресна водачът на листата на „БСП за България“ Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна. По-късно, от 18.00 ч., те ще разговарят с жителите на Благоевград в зала „22-ри Септември“. Кюстендил \r\nВ 13.00 ч. Елена Йончева и Димитър Данчев ще посетят Художествена галерия „Владимир Димитров - Майстора“ в гр. Кюстендил. В 13.45 ч. в кафе-клуб те ще се срещнат с дейци на културата. По-късно, в 15.30 ч., в градинката пред читалище „Братство“, Елена Йончева и Димитър Данчев ще се срещнат с обществеността. Бургас     \r\nВ 10.30 ч., на ул. Александровска, в гр. Бургас Деница Златева ще открие Информационен център. В 11.30 ч. тя ще посети Национална изложба на цветя с международно участие „ФЛОРА“ в Морската градина. По-късно, от 14.00 ч., в зала „МЕЛСА“ в Несебър, Деница Златева ще се срещне с жители на града. В 16.00 ч., в ритуалната зала на гр.Карнобат, тя ще се срещне с обществеността. В 17.30 ч. кандидатът за евродепутат ще разговаря с жителите на Сунгурларе в зала в „Къща за гости“. София област \r\nВ 11.00 ч. в читалището на гр. Сливница проф. Румен Гечев ще се включи в честването на 100 годишнината от създаването на партийната организация на БСП в града.", "date": "2019.05.04", "title": "Европейски избори 2019: Кандидатите за евродепутати от \"БСП за България\" ще посетят областите Благоевград, Кюстендил, Бургас и София област"}
{"url": "http://www.focus-news.net/news/2019/05/04/2653831/varna-dve-patnotransportni-proizshestviya-sa-registrirani-v-grada-ot-nachaloto-na-denya.html", "text": "Две пътнотранспортни произшествия са регистрирани във Варна от началото на деня. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния, при инцидентите са констатирани само материални щети и няма пострадали граждани. Няма данни за затруднения в движението във Варна. Трафикът се извършва със слаба интензивност. \r\nБояна АТАНАСОВА", "date": "2019.05.04", "title": "Варна: Две пътнотранспортни произшествия са регистрирани в града от началото на деня"}
{"url": "http://www.focus-news.net/news/2019/05/04/2653843/gd-granichna-politsiya-trafikat-e-intenziven-na-gkpp-makaza-na-vhod-a-na-gkpp-kalotina-gkpp-kapitan-andreevo-i-gkpp-dunav-most-ruse-na-izhod-ot-stranata.html", "text": "Трафикът е интензивен на ГКПП \"Маказа\" на българо-гръцката граница на вход, а на ГКПП \"Калотина\" на българо-сръбската, ГКПП \"Капитан Андреево\" на българо-турската и ГКПП \"Дунав мост-Русе\" на българо-румънската - на изход от страната. Това съобщиха от  ГД \"Гранична полиция\" . \r\nНа българо-македонската граница трафикът е нормален на всички гранични контролно-пропускателни пунктове.", "date": "2019.05.04", "title": "ГД \"Гранична полиция\": Трафикът е интензивен на ГКПП \"Маказа\" на вход, а на ГКПП \"Калотина\", ГКПП \"Капитан Андреево\" и ГКПП \"Дунав мост-Русе\" - на изход от страната"}
{"url": "http://www.focus-news.net/news/2019/05/04/2653844/varna-ne-e-natovaren-trafikat-v-oblastta.html", "text": "Не е натоварен трафикът в област Варна, предаде репортер на  Радио „Фокус“ – Варна . Към момента няма информация за затруднения в движението или по-голямо струване на автомобили по републиканската пътна мрежа.  \r\nПродължават ремонтите дейности в два участъка на автомагистрала „Хемус“. Двупосочно в платното за Варна се извършва движението пътен възел (п.в.) „Неофит Рилски“ до Девня. Ограничено е качването на магистралата в посока София при пътен възел п. в. „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. В участъка от пътен възел „Слънчево“ до „Тополи“ движението се осъществява двупосочно в платното за Варна, също поради ремонт. Ограничено е качването на магистралата при п .в. „Слънчево“, като автомобилите се пренасочват по път I-2 Русе – Варна. Очаква се ремонтите по магистралата да приключат до 24 май. До 7 май продължават ремонтите и по автомагистрала „Черно море“, на виадукт „Звездица“. Движението се осъществява двупосочно в платното в посока Бургас, като прехвърлянето става чрез съществуващите преходи в разделителната ивица. \r\nБояна АТАНАСОВА", "date": "2019.05.04", "title": "Варна: Не е натоварен трафикът в областта"}
{"url": "http://www.focus-news.net/news/2019/05/04/2653823/veliko-tarnovo-den-predi-ofitsialniya-sabor-na-selo-samovodene-rodolyubtsi-organizirat-praznik-pred-sgradata-na-chitalishteto-v-seloto.html", "text": "Ден преди официалния събор на село Самоводене родолюбци организират празник пред сградата на читалището в селото, съобщиха за  Радио „Фокус“ – Велико Търново  от Община Велико Търново. На сцената ще се изявят женският хор и двата танцови състава – „Самодиви” с ръководител Ани Лалева и „Бисер” към Центъра за работа с деца и младежи. Земеделската кооперация е осигурила почерпка за жителите. Началото на празника ще ще бъде поставено в 17.00 часа. \r\nВ момента се провежда и дарителска кампания за набиране на средства за ремонт на Народно читалище „Извор -1873“, като е подсигурена сума за реконструкция на сцената и дейностите вече се реализират. \r\nЛуиза ТРАНЧЕВА", "date": "2019.05.04", "title": "Велико Търново: Ден преди официалния събор на село Самоводене родолюбци организират празник пред сградата на читалището в селото"}
{"url": "http://www.focus-news.net/news/2019/05/04/2653821/premierat-boyko-borisov-proveri-podgotovkata-za-poseshtenieto-na-papa-frantsisk-v-rakovski.html", "text": "Премиерът Бойко Борисов провери подготовката за посещението на папа Франциск в Раковски, предаде репортер на  Агенция „Фокус“ . Заедно с премиера в католическия храм в Раковски е и министърът на вътрешните работи Младен Маринов. „Аз съм бил тук, като беше срината църквата, когато и площадът го нямаше. Много ми харесва сега“, заяви Борисов. Той посочи, че държавата няма неизпълнено обещание към град Раковски. „И службите много работа свършиха, и кметът. Постарали са се, добре са направени църквата и площадът. Мисля, че цял свят ще го оцени, независимо от всяка конспирация, в която са ни вкарвали\", коментира Борисов. \"Посещението на папата показва, че пътят, който извървяхме със Северна Македония с подписването на договора за добросъседство и името, е правилен. Това е знак на един свят човек, обичан папа“, заяви премиерът. „Така че Господ да е с нас. В края на краищата всички се молим на един Господ“, каза още Борисов. „Българските католици буквално са ги интернирали, те са мъчени, гонени. И не случайно папа за втори път идва. Мисля, че всеки добронамерен човек може да разбере какво сме свършили“, коментира той. „Няма да има агенция по света, няма да има вестник, който да не напише къде е папата. И мисля, че си заслужава инвестицията“, подчерта Борисов.", "date": "2019.05.04", "title": "Премиерът Бойко Борисов провери подготовката за посещението на папа Франциск в Раковски"}
{"url": "http://www.focus-news.net/news/2019/05/04/2653845/the-times-of-israel-islyamski-dzhihad-zaplashi-atomen-reaktor-i-mezhdunarodno-letishte.html", "text": "Военното крило на терористичната групировка  „Ислямски джихад“ в Газа публикува видеозапис, който заплашва с ракетни атаки срещу ядрения реактор в Димона и други чувствителни обекти в Израел, пише израелското англоезично издание  The Times of Isarel . \r\nВидеото показва, че членовете на групата, подкрепяна от Иран, зареждат ракета в ракетна установка и идва на фона на изострена борба между Израел и терористичните групировки в Ивицата Газа. \r\nВ допълнение към реактора в Димона, видеото също показва кадри на международното летище на Тел Авив „Бен Гурион“, пристанището на Ашдод и рафинериите в северния град Хайфа. \r\nМъж и жена в района на южния крайбрежен град Ашкелон са ранени  от ракети, изстреляни от Ивицата Газа, има поразени жилища и инфраструктура. Над 150 ракети са изстреляни от Ивицата Газа, а десетки са прихванати от противоракетната  система „Железен купол“.  Юлиян Марков", "date": "2019.05.04", "title": "The Times of Israel: „Ислямски джихад“ заплаши атомен реактор и международно летище"}
{"url": "http://www.focus-news.net/news/2019/05/04/2653846/veliko-tarnovo-usloviyata-za-patuvane-v-regiona-sa-normalni.html", "text": "Пътят Дебелец – Средни колиби – Елена е ограничен за товарни автомобили над 10 тона. Причината е намален габарит на пътното платно. В участъка текат ремонтни дейности, които трябва да приключат до края на май. От Областното пътно управление съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални за сезона. Времето е предимно ясно, без валежи и намалена видимост. Настилките са сухи. Движението по пътя между селата Царски извор и Драгановое ограничено. От км 0+000 до км 5+500 има  свлачище, чието укрепване ще продължи до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Отворен за всички автомобили е Прохода на Републиката, но остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.04", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/05/04/2653847/dobrich-kmetat-na-obshtina-kavarna-posreshtna-delegatsiya-ot-pobratimeniya-grad-mihaylovtsi.html", "text": "Кметът на Община Каварна Нина Ставрева и зам.-кметът Йордан Йорданов посрещнаха официална делегация от побратимения град Михайловци, Словакия. Това съобщиха от пресцентъра на  Община Каварна . Гостуващата делегация на чело с зам. кмета на Михайловци  Жозев Сокологорски са на посещение в Каварна по повод празника на града- 6 май.", "date": "2019.05.04", "title": "Добрич: Кметът на Община Каварна посрещна делегация от побратимения град Михайловци"}
{"url": "http://www.focus-news.net/news/2019/05/04/2653848/pregled-na-mezhdunarodnite-novini-do-18-chasa-agentsiya-fokus.html", "text": "Турският външен министър Мевлют Чавушоглу обвини кипърските гърци, че не искат да споделят ресурсите на острова пред медийната среща на Глобалния журналистически съвет в крайбрежния град Гирне, Северен Кипър, цитира думите му  Anadolu Agency . \r\nАнкара не може да приеме решение на кипърския въпрос, което игнорира кипърските турци и тяхната воля, заяви турският външен министър Мевлут Чавушоглу в събота. \r\nЧавушоглу заяви, че не може да бъде постигнато трайно решение по кипърския въпрос въпреки многогодишните преговори и добави, че Турция ще продължи \"конструктивното си отношение\" за защита на правата на кипърските турци. \r\nЧавушоглу отбеляза, че кипърските турци също настояват за трайно решение, основано на политическото равенство от около 60 години. \r\n\"Република Турция и кипърските турци винаги са подкрепяли политическо решение\", каза той, добавяйки, че причината за липсата на решение по въпроса е, че администрацията на кипърските гърци не иска да споделя нищо на острова с кипърските турци. \r\nОт десетилетията се правят опити  за разрешаване на спора, всички завършващи с неуспех. Последният, проведен с участието на страните гаранти- Турция, Гърция и Великобритания - приключи през 2017 г. в Швейцария. \r\nПрез 2004 г., на два референдума, планът на тогавашния генерален секретар на ООН Кофи Анан беше приет от кипърските турци, но отхвърлен от кипърските гърци. \r\nРазговорите се съсредоточени върху федерален модел, основан на политическото равенство на турската и гръцката страна, но отхвърлянето от страна на кипърските гърци на подобно решение, включително плана на Анан, доведе до появата на други модели. \r\nВ неотдавнашен доклад, сегашният генерален секретар на ООН Антонио Гутереш каза също, че може да са необходими \"нови идеи\" за уреждане на острова. \r\nТурция обвинява непримиримостта на кипърските гърци за провала на преговорите, като също така обвинява Европейския съюз за приемането на Кипър като разделен остров в съюза през 2004 г., след като кипърските гърци отхвърлиха мирното споразумение. \r\n*** В провинция Баян-Улгий двама местни жители са починали от  чума, след като са яли месо от диво животно и е обявена карантина до 6 май, която забранява на намиращите се в областта хора, включително чуждестранни туристи да напускат региона, предава  TACC . \r\nСпоред информацията няма други заразени. Такива инциденти се случват на всеки няколко години, тъй като районът е ендемичен за тази болест. Посолството на Руската федерация препоръчва руснаците да се въздържат от пътуване до тази част на Монголия, тъй като те не могат да напуснат провинцията, докато карантината не приключи. \r\nСред задържаните заради карантината туристи има граждани на Русия, САЩ, Япония, Германия и други. \r\n*** Папа Франциск, преди посещението си в Северна Македония на 7 май, изпрати послание до гражданите, че откакто страната е станала независима, \"Светият престол иска да установи приятелски и дипломатически отношения с нея\", цитира думите му македонската редакция на  Радио “Свободна Европа“ . \r\n„Днес, повече от всякога, има нужда в Европа и по света да се развие култура на прогреса, култура на братство и аз ще дойда сред вас, за да посея това семе. Сигурен съм, че вашата страна е подходяща да получи това семе и ще даде плодове, \"се казва в съобщението. \r\nПапата подчертава, че специалната красота на Македония се дължи на различните култури, етноси и религии, които живеят в нея. Разбира се, казва той, съвместното съществуване не винаги е лесно, но изтъква, че си струва да се инвестира в това усилие, защото \"най-красивите мозайки са тези, които имат най-много цветове\". \r\nВ съобщението той подчертава, че посвещава посещението си на \"великия светец на вашата страна\" Майка Тереза, която е родена и израснала в Скопие. \r\nПапа Франциск в посланието казва, че иска да изрази радостта и приятелството, което изпитва към хората и църквата в страната. \r\n*** Мощна експлозия разтърси химически завод в Илинойс, при която бяха ранени четирима души, а още трима се считат за изчезнали, съобщиха от противопожарната служба, цитирани от  AFP . \r\nВзривът стана в завод за силикон в Уакиган, на 40 мили северно от Чикаго, късно в петък вечерта местно време. \r\nВ района е съобщено за „много силен тътен от взрив и локален земен трус“, написа отделът на шерифа на окръг Лейк. \r\nПожарникари, полицейски служители и парамедици  бяха изпратени на мястото на експлозията \r\nСмята се, че девет души са били във взривената сграда по това време, каза Стив Ленци, началник на противопожарната служба на Уокиган. \r\nЧетирима са били транспортирани за лечение в близките болници, докато двама не са били ранени. \r\n\"В този момент не сме в състояние да открием трима души\", каза Ленци пред местен филиал на телевизионния канал ABC. \r\n„Пожарът е угасен,“ добави той. \r\n*** Военното крило на терористичната групировка  „Ислямски джихад“ в Газа публикува видеозапис, който заплашва с ракетни атаки срещу ядрения реактор в Димона и други чувствителни обекти в Израел, пише израелското англоезично издание  The Times of Isarel . \r\nВидеото показва, че членовете на групата, подкрепяна от Иран, зареждат ракета в ракетна установка и идва на фона на изострена борба между Израел и терористичните групировки в Ивицата Газа. \r\nВ допълнение към реактора в Димона, видеото също показва кадри на международното летище на Тел Авив „Бен Гурион“, пристанището на Ашдод и рафинериите в северния град Хайфа. \r\nМъж и жена в района на южния крайбрежен град Ашкелон са ранени  от ракети, изстреляни от Ивицата Газа, има поразени жилища и инфраструктура. Над 150 ракети са изстреляни от Ивицата Газа, а десетки са прихванати от противоракетната  система „Железен купол“.", "date": "2019.05.04", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/04/2653849/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е добра, няма затворени пътни участъци. Безпроблемно се осъществява движението както по пътищата в областта, така и по основните пътни артерии на град Бургас. Няма образувани колони от автомобили в централната градска част. Затруднен е автомобилният поток в района на пътен възел „Юг“ в посока от и към ж.к. „Меден рудник“ поради ремонтни дейности на бул. „Захари Стоянов“. \r\nМария ПОПЧЕВА", "date": "2019.05.04", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/05/04/2653852/predstoyashti-mezhdunarodni-sabitiya-za-5-may-2019-agentsiya-fokus.html", "text": "***  Втори тур на президентските избори \r\n***  70 години от създаването на Съвета на Европа \r\n***  Среща на министрите на околната среда на Г-7 \r\n***  Молитви и бдения, организирани от опозиционния лидер Хуан Гуайдо \r\n***  Президентски и парламентарни избори", "date": "2019.05.04", "title": "Предстоящи международни събития за 5 май 2019  (Агенция \"Фокус\")"}
{"url": "http://www.focus-news.net/news/2019/05/04/2653851/varna-turnir-po-konen-sport-shte-se-provede-v-grada-na-gergyovden.html", "text": "За поредна година традиционният турнир по конен спорт „Гергьовден” ще бъде открит в понеделник – 6-ти май на Конна база „Виница” от 10.30 часа. Това съобщават  Общината . Очаква се участие в надпреварата да вземат около 30 ездача от варненските спортни клубове по конен спорт.", "date": "2019.05.04", "title": "Варна: Турнир по конен спорт ще се проведе в града на Гергьовден"}
{"url": "http://www.focus-news.net/news/2019/05/04/2653853/predstoyashti-sabitiya-v-stranata-za-5-may-agentsiya-fokus.html", "text": "*** \r\nОт 10.00 часа премиерът Бойко Борисов ще посрещне папа Франциск на правителствения терминал на Летище „София‘. След което двамата ще проведат среща на четири очи. \r\n*** \r\nОт 10.40 часа пред сградата на Президентството ще се състои церемонията по официалното посрещане на папа Франциск. В 11.00 часа държавният глава Румен Радев и Светият отец ще проведат среща на „Дондуков“ 2.  \r\n*** \r\nОт 11.30 часа на площад „Атанас Буров“ президентът Румен Радев и папа Франциск ще направят изявления пред представителите на българските власти, гражданското общество и дипломатическия корпус у нас.  \r\n*** \r\nОт 13.00 часа ще се състои неделната молитва \"Царица небесна\", която Светият отец ще произнесе на площад \"Свети Александър Невски\".  \r\n*** \r\nОт 16.45 часа папа Франциск ще отслужи на площад \"Княз Александър Първи\" неделна молитва „Царица небесна“.  \r\n*** \r\nОт 10.00 часа в зала „Мати” на НДК ще се проведе тържественото дипломиране на учениците по проекта „Код Успех” за обучение по английски език. \r\n*** \r\nОт 14.00 часа на езерото „Ариана“ в Борисовата градина ще бъде даден стартът на  благотворителния маратон Wings for Life World Run в подкрепа на хората с гръбначни заболявания. \r\n*** \r\nОт 19.00 часа в зала 1 на НДК Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. \r\n*** \r\nОт 11.00 часа в Експозиционен центъра „Флора“ ще се проведе демонстрация по грънчарство – „Майсторите АА“. \r\n*** \r\nОт 10.00 часа в района на Дворцовия център на НИАР „Велики Преслав“ продължава съборът на средновековното културно наследство „“Преславни дни“.  \r\n*** \r\nОт 14.00 часа кмета на Община Видин Огнян Ценков ще присъства на кулинарното състезание под наслов „Кухня без граници“ и ще разгледа кулинарната изложба, които се организират в рамките на X-то издание на международния фолклорен фестивал „Гергьовден“. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Момче и вятър“. \r\n*** \r\nВ 11.00 часа ще се проведе Гайдарско надсвирване. От 13.00 часа ще се състои концертът „Надиграй ме в Златоград” с участието на любителски танцови състави. Празниците продължават от 14.00 до 20.00 часа с народно веселие с оркестър „Орион”. \r\n*** \r\nОт 11.30 часа на стадион „Калиакра“ ще се състои първата футболна среща от Европейското първенство по футбол за девойки до 17 години.  \r\n*** \r\nОт 16.00 часа на Стадион „Калиакра\" ще започне футболната среща между отборите на Испания-Дания от Европейското първенство на УЕФА за девойки до 17 години. \r\n*** \r\nОт 09.00 часа Старозагорския митрополит Киприан ще отслужи св. Божествена Златоустова литургия в храм на девическия манастир „Въведение Богородично” по повод Томина неделя. \r\n*** \r\nОт 13.30 часа в двора на бившето училище ще започне отбелязването на традиционния празник за Томина неделя.  \r\n*** \r\nОт 10.45 часа в дефиле на духовите оркестри ще започне вторият ден от Фестивала на духовите оркестри „Камен Луков. От 11.00 часа в Градската градина ще започне концерт на Джуниър бенд и Мажоретен състав при СУ „Емилиян Станев“ – гр. Велико Търново и Представителен духов оркестър – гр. Габрово. \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“ на Томина неделя. \r\n*** \r\nОт 09.00 часа ще започне велообиколка на планина Беласица. \r\n*** \r\nОт 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. \r\n*** \r\nОт 18.00 часа в кв. „Дълбошница“ ще започне празничен концерт по повод празника на града. \r\n*** \r\nОт 20.00 часа на сцената на градски площад ще започне спектакълът „Как ще Ни стигнат американците“ на Ансамбъл „Българе“.  \r\n*** \r\nОт 17.00 часа ще се проведе Тържествена сесия на Общинския съвет, на която ще бъде връчено посмъртно званието „почетен гражданин на град Пещера“ на Красимир Узунов – президент на Агенция и Радиоверига „Фокус“.  \r\n*** \r\nОт 20.45 часа ще се проведе Тържествена заря-проверка в чест на Деня на Пещера. \r\n*** \r\nОт 8.00 часа от площад “Стефан Стамболов” стартира Маратон Пловдив 2019. \r\n*** \r\nОт 07.00 часа в спортна зала „Олимпиада“ ще се извърши контролно мерене на финалистите във всички възрастови групи в Държавния шампионат по кикбокс в стил К1. Финалните срещи започват в 10.00 часа. \r\n*** \r\nОт 08.00 часа на пл. „Централен“ ще бъде открит „Маратон Пловдив”. \r\n*** \r\nОт 12.00 часа пред Манастир „Свети Георги” ще се проведе турнир по народни борби „Гергьовден”. \r\n*** \r\nОт 12.30 часа в залата на хотел „Сънсет Ризорт“ - Поморие ще се проведе турнирът по танци „Изгряващи звезди“, както и Състезание по шоу програми.  \r\n*** \r\nОт 18.30 часа на открита сцена на НЧ „Светлина 1939” ще се състои празничен гергьовденски концерт. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в Осеновлашки манастир „Рождество Богородично“ – Седемте престола на Томина неделя. \r\n*** \r\nОт 09.00 часа ще се проведат тандем тренировките и директни битки в 1-вия кръг от „Български дрифт шампионат“. \r\n*** \r\nОт 10.00 часа на централния площад в града ще се проведе Общински пролетен събор „Да запеем заедно- 50 години Смядово град“.  \r\n*** \r\nОт 18.00 часа на централния площад ще започне празникът на село Хрищени под надслов „Зелен, зелен Гергьовден“. ЕВРОПЕЙСКИ ИЗБОРИ 2019 \r\n*** \r\nОт 12.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща-дискусия с жители на общината в залата на читалище „Просвета“. \r\n*** \r\nОт 10.30 часа до Часовника в града ще бъде открит информационния център (шатра) на „БСП за България“. Официален гост на откриването ще бъде кандидатът за евродепутат на БСП Деница Златева.  \r\n*** \r\nВ 11.30 часа кандидатът за евродепутат на БСП Деница Златева ще посети Национална изложба на цветя с международно участие „ФЛОРА“ в Морската градина. \r\n*** \r\nОт 18.00 часа в зала „22 септември“ водачът на листата на БСП за европейските избори Елена Йончева ще се срещне с гражданите на Благоевград. В 17.45 часа ще се проведе кратък брифинг.  \r\n*** \r\nОт 13.00 часа водачът на листата за евроизборите на „БСП за България“ Елена Йончева ще посети Художествена галерия „Владимир Димитров – Майстора“. Програмата предвижда среща с културните дейци на Кюстендил и среща с обществеността в града.  \r\n*** \r\nОт 14.00 часа водачът на листата на ГЕРБ и СДС за изборите за Европейски парламент Мария Габриел и кандидатите за евродепутати Андрей Новаков и Асим Адемов ще бъдат гости на празника на село Пиперков чифлик, който ще се проведе в двора на бившето училище. \r\n*** \r\nВ 10.00 ч. на площада в града водачът на листата на БСП Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна.  \r\n*** \r\nОт 20.00 часа на централния градски площад водачът на листата на ГЕРБ и СДС за европейските избори Мария Габриел и кандидатът за евродепутат Асим Адемов ще присъстват на отбелязването на празника на града. \r\n*** \r\nВ 11.00 часа в читалището на града кандидатът за евродепутат от БСП проф. Румен Гечев ще се включи в честването на 100- годишнината от създаването на партийната организация на БСП в града.   \r\n*** \r\nОт 16.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков и Асим Адемов ще се срещнат с жители в залата на Община Рила.", "date": "2019.05.04", "title": "Предстоящи събития в страната за 5 май (Агенция „Фокус“)"}
{"url": "http://www.focus-news.net/news/2019/05/04/2653854/kyustendil-sled-22-godishno-izgrazhdane-be-tarzhestveno-otkrita-tsarkvata-sveti-velikomachenik-georgi-pobedonosets-v-selo-yabalkovo.html", "text": "След 22-годишно изграждане бе тържествено открита църквата „Свети великомъченик Георги Победоносец” в село Ябълково. Това съобщи за  Радио „Фокус” – Кюстендил  Бисер Златков, кмет на село Ябълково. Тържественото откриване на един от най-големите православни храмове в Кюстендил започна в 9.00 часа в двора на черквата. Службата бе оглавена от Белоградчишкият епископ Поликарп, викарий на Софийския митрополит. Събитието съвпада с датата, на която е направена и първата копка за построяването на храма, през 1997 година. В момента е изграден първият ред от иконостаса, поставени са иконите, което позволява в черквата да се правят служби. Изографисан е и куполът на храма. \r\nВенцеслав ИЛЧЕВ", "date": "2019.05.04", "title": "Кюстендил: След 22-годишно изграждане бе тържествено открита църквата „Свети великомъченик Георги Победоносец” в село Ябълково"}
{"url": "http://www.focus-news.net/news/2019/05/04/2653856/blagoevgrad-raboten-seminar-v-muzeya-po-pantofi-se-provede-v-ramkite-na-balkanski-igri.html", "text": "Работен семинар „В музея по пантофи“ ще се проведе в рамките на „Балкански игри“, които ще се проведат за първа година в Благоевград. Събитието се състоя на 4 май от 11.30 часа. Това съобщи за  Радио „Фокус“ – Пирин  Здравка Димитрова, експерт „Връзки с обществеността“ в Регионален исторически музей – Благоевград, които ще са домакини на семинара. По думите ѝ една от основните цели на събитието е да се обмени опит и добри практики в музейния менинджмънт. „Друга цел на събитието е да се фокусира вниманието върху новите модели за мениджмънт в музеите, нови решения и взаимодействия със съседски музеи, неправителствения сектор, университети и образователни звена, културни организации, да се активира работата с общини/области“, каза още Димитрова. Част от лекторите са: проф. Николай Ненов, директор на един от успешно развиващите се иновативни музеи в страната – Регионален исторически музей – Русе, продуцентът и журналист г-жа Евгения Атанасова, която ще сподели от своя богат опит за културните световни брандове и техния устойчив „живот“, д-р Ивелина Кючукова ще разкаже за старта и предизвикателствата на един обещаващ проект – Салон на музеите, както и още други интересни участници и дискутанти. \r\nЛивия НИНОВА", "date": "2019.05.04", "title": "Благоевград: Работен семинар „В музея по пантофи“  се проведе в рамките на „Балкански игри“"}
{"url": "http://www.focus-news.net/news/2019/05/04/2653857/sport-bayern-myuhnen-pobedi-hanover-96-s-31.html", "text": "Футбол: Отборът на Байерн Мюхнен победи Хановер 96 с 3:1 в мач от 32-ия кръг на Бундеслигата с голове на Левандовски, Горецка и Рибери. Голът за гостите от Хановер отбеляза Джонатас от дузпа. Той по-късно бе изгонен за втори жълт картон в 55-ата минута и остави гостите с човек по-малко. Байерн уверено заема първото място във временното класиране на Бундеслигата с 74 точки. Хановер е последен с 18 точки. \r\nИзиграха се още три мача от този кръг:  \r\nБорусия Мьонхенгладбах – Хофенхайм  2:2 \r\nВолфсбург – Нюрнберг  2:0 \r\nХерта Берлин – Щутгарт  3:1 \r\nОт 19:30 играят Вердер Бремен и Борусия Дортмунд.", "date": "2019.05.04", "title": "Спорт: Байерн Мюхнен победи Хановер 96 с 3:1"}
{"url": "http://www.focus-news.net/news/2019/05/04/2653858/nimh-vremeto-utre-ostava-toplo-po-sashtestveni-valezhi-s-gramotevitsi-shte-ima-v-zapadnite-rayoni-i-yuzhnite-rodopi.html", "text": "През следващото денонощие облачността над страната ще е предимно значителна. На места ще има превалявания от дъжд. По-съществени и придружени с гръмотевици ще са валежите по-късно след обяд и вечерта в западните райони и Южните Родопи. Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. Привечер вятърът в Западна България ще се ориентира от запад и ще отслабне. Остава топло, с максимални температури предимно между  20° и 25°, минимални – между 8° и 13°. Атмосферното налягане е по-ниско от средното за месеца и продължава да се понижава. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието облачността ще е променлива. След обяд на отделни места ще превали и се очаква валежът да е цветен (ще съдържа прах от Сахара). Ще духа умерен и силен юг-югоизточен вятър. Максимални температури на въздуха 18-22°. Температурата на морската вода е 14-15°. Вълнението на морето ще е 2-3 бала. \r\nНад планините ще е предимно облачно. На места ще има валежи от дъжд, по-късно след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Остава топло, с максимална температура на 1200 метра около 14°, на 2000 метра - около 8°. \r\nВ понеделник вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури. Ще има и градушки. Във вторник ще бъде доста ветровито и хладно, предимно облачно, все още на места с валежи. Със застудяването в западната половина от страната в районите с надморска височина над 900-1000 метра през нощта срещу вторник и във вторник ще вали сняг, в крайните западни райони границата на снега ще бъде и по-ниско. В сряда ще започне подобрение на времето. Вероятността за валежи е малка, вятърът ще отслабне. Облачността ще е разкъсана, временно ще намалява и до слънчево, в нощните часове – до ясно и се повишава вероятността за слана, главно в котловините. Дневните температури ще се повишат, но ще са все още по-ниски от обичайните за периода.", "date": "2019.05.04", "title": "НИМХ: Времето утре остава топло, по-съществени валежи с гръмотевици ще има в западните райони и Южните Родопи"}
{"url": "http://www.focus-news.net/news/2019/05/04/2653859/rumyana-glavcheva-ekspert-seizmolog-dopisen-chlen-na-bani-ne-se-ochakvat-seriozni-povredi-sled-sutreshnoto-zemetresenie-kray-filipinite-prodalzhavat-vtorichni-trusove.html", "text": "Днес, събота, в 9:05 време в епицентъра (4:08 у нас) западно от филипинския остров Миндоро е регистрирано земетресение с магнитуд 5.7 според Европейския сеизмологичен център и Американски геоложки проучвания, 5.5 според оценка във Филипините. Островът е със северно-централно разположение в архипелаг от 700 населени острови (от над 1700 !). Филипинският институт по вулканология и сеизмология обявява 13 вторични труса, станали на дълбочина до 40 км под земната повърхност. Афтершокът с максимален магнитуд 3.4 се случва три чáса след земетресението с магнитуд 5.7 (5.5). Засега активираното пространство покрива район с размери от 25 км в направление север-юг и около 35 км изток-запад. По предварителна оценка на специалисти от института щети не се очакват. И съобщения на граждани за повреди не са получени. Според получената информация максималната интензивност е от V степен в Рисал (38 хил ж./2015г.) и Сан Хосе (131 хил.ж./2015) – селища най-близо разположени до епицентъра локализиран югозападно от град Рисал. Отбелязано е въздействие също от V степен и в Калапан - главен град на Източен Миндоро (около 134 хил. ж./ 2015г.), разположен на стотина километра северно от епицентъра. Сътресение с интензивност от V степен се усеща масово в сгради, някои хора излизат на открито, в помещения се наблюдава значително разлюляване на осветителни тела и други свободно висящи предмети, докосващи се съдове звънят, възможно е преместване и  преобръщане на леки и нестабилни предмети. От столицата Манила (на около 240 км северно от епицентъра) жители свидетелстват за сътресения с интензивност от III и IV степен. Пак според националния научен център на Филипините в селища на Лузон, северно от епицентъра, интензивността е от III степен – Липа (332 хил.ж.; около 170 км), Батангас (около 330 хил.ж.; 150 км), и двете селища на остров Лузон, както и в Малай (около 53 хил.ж.; 115 км в югоизточна посока в провинция Аклан на островите Висайъс).  \r\nНа 22 април 2019 земетресение с магнитуд 6.1 центрирано на около 300 км северно, в остров Лузон, причини смъртта на 18 души и нанесе наранявания на други 256. Регистрирани бяха близо 1050 афтершока, от които 16 добре усетени.", "date": "2019.05.04", "title": "Румяна Главчева, експерт-сеизмолог, дописен член на БАНИ: Не се очакват сериозни повреди след сутрешното земетресение край Филипините. Продължават вторични трусове."}
{"url": "http://www.focus-news.net/news/2019/05/04/2653860/sliven-praznichen-sabor-na-hubav-den-gergyovden-shte-se-sastoi-na-6-may.html", "text": "За шеста поредна година на 6 май – Гергьовден, сружение „Св. Георги Победоносец“ Сливен организира празничен събор под надслов „На хубав ден Гергьовден“, съобщиха организаторите от  сдружението . По традиция, съборът ще  се състои край параклиса „Св. вкмч. Георги Победоносец“ в местността „Бармук баир“. Ще бъде отслужен водосвет от отец Силвестър. Ще бъде даден курбан за здраве за жителите и гостите на града. Ще има българска музика, игри за децата и много добро настроение.", "date": "2019.05.04", "title": "Сливен: Празничен събор „На хубав ден Гергьовден“ ще се състои на 6 май"}
{"url": "http://www.focus-news.net/news/2019/05/04/2653863/sliven-stotitsi-uchastnitsi-i-gosti-uchastvaha-v-sabora-gerlovo-pee-i-tantsuva-v-yablanovo.html", "text": "Стотици участници и гости посрещна Ябланово на събора „Герлово пее и танцува“ в Ябланово, съобщиха от пресцентъра на  Областна администрация – Сливен . „Преди години учителка от основното училище в Ябланово развълнува с признанието си, че има дипломи за висше образование, за две магистратури, но няма да напусне училището и селото в търсене на нови хоризонти. Тя заяви, че е гостувала на близките си в Европа. Но не могла да остане да живее там, защото в големия град нощем не може да види звезди. Тази емоционална изповед е важна, защото същата учителка каза още, че не само нейните близки, но и други жители на селото работят в чужбина. Но винаги се завръщат тук, в най-голямото и най-младото село на Герлово. Заради връзката със земята, природата. Децата. И родината“, с тези думи областният управител на област Сливен Чавдар Божурски се обърна към жителите на котленското село, които за пореден път бяха домакини на събора „Герлово пее и танцува“. „Като представител на държавата искам да ви кажа, че приех поканата да присъствам на събора и съм тук, за да споделим заедно най-хубавите неща от човешкото общуване – песните, танците, традициите и чудесното усещане за общност“, каза още Божурски и пожела на всички здраве, успехи и още много издания на събора. \r\nСъборът в Ябланово по традиция се провежда в навечерието на 6 май и е свързан с обичая „хъдърлез“. Тази година селото отново посрещна стотици приятели от герловските населени места в Търговищка и Шуменска област, родственици и гости от страната и чужбина. Събитието стана възможно с помощта на местни спонсори. Бяха осигурени множество развлечения за посетителите, търговия на сувенири, топла храна и напитки. Първи на откритата сцена се изявиха младите танцьорки от самодейния състав към читалище „Възраждане – 1954“ в Ябланово с ръководител Фатме Чобан. \r\nОрганизатори на празника са кметството в Ябланово и община Котел. Кметът на селото Велин Георгиев изрази уважение към местните жители за това, че всеки според възможностите си е спомогнал Ябланово да се утвърди като красиво и модерно българско село. „Нека винаги помним, че то е наша отговорност и наша съдба“, каза Георгиев. Кметът на община Котел Коста Каранашев подчерта, че демокрацията в България е започнала от Ябланово. „За мен Ябланово винаги е било кауза и съм създал концепция за развитие на селото…За мен винаги са били важни хората. Бъдете добри един към друг“, пожела Каранашев и допълни, че добрите отношения правят едно населено място, една страна силни. Той съобщи, че предстои да бъдат направени покрития пазар, както и спортната площадка в Ябланово. \r\nГости на празника бяха народните представители Десислава Танева /ГЕРБ/ и Кольо Милев /БСП/, областният управител на област Търговище Митко Стайков, председателят на общинския съвет в Котел Христина Чолакова, ръководният екип на общината, кметове и общински съветници от областта, кандидати за евродепутати от двете политически партии.", "date": "2019.05.04", "title": "Сливен: Стотици участници и гости участваха в събора „Герлово пее и танцува“ в Ябланово"}
{"url": "http://www.focus-news.net/news/2019/05/04/2653855/afp-es-predupredi-turtsiya-zaradi-sondazhite-v-iiz-na-kipar.html", "text": "Върховният представител  на ЕС за външаната политика и сигурността Федерика Могерини призова Турция да преразгледа плановете си за започване на проучвателни сондажи за нефт и газ в изключителната икономическа зона на Кипър, които вече са осъдени като незаконни от Европейския съюз, предава  AFP . \r\n\"Изразяваме сериозна загриженост относно обявеното от Турция намерение за извършване на сондажни дейности в изключителната икономическа зона на Кипър,\" каза Могерини в изявление. \r\n\"През март 2018 г. Европейският съвет решително осъди продължаващите незаконни действия на Турция в Източното Средиземноморие\", добави тя. \r\n\"В този контекст ние настоятелно призоваваме Турция да прояви сдържаност,\" добави тя, като предупреди, че ЕС ще \"реагира адекватно на всички незаконни действия, които нарушават правата на Кипър\".  Юлиян Марков", "date": "2019.05.04", "title": "AFP: ЕС предупреди Турция заради сондажите в ИИЗ на Кипър"}
{"url": "http://www.focus-news.net/news/2019/05/04/2653861/smolyan-na-gergyovden-arhimandrit-visarion-shte-sluzhi-v-tsarkvata-sv-georgi-pobedonosets-v-zlatograd.html", "text": "Златоградският празник на Гергьовден в едноименната църква ще бъде почетен от архиерейския наместник на Смолянска духовна околия архимандрит Висарион. Това съобщиха от  Архиерейско наместничество – Смолян . Негово Високопреподобие ще възглави светата божествена Литургия от 9 часа на 6 май. С него ще съслужи енорийският свещеник Константин Атанасов,  песенното озвучаване на богослужението ще бъде от църковния хор. Предвидено е да се извърши литийно шествие с храмовата икона на св. Георги Победоносец по съседните на храма улици в града. След това ще има празничен  водосвет и благословена трапеза. \r\nЦърквата „Св. Георги Победоносец“ в Златоград е осветена на 23 юли 1872г. от тогавашния Пловдивския митрополит Панарет.  Тя е вписана в ценностната книга на българското духовно и материално наследство  като паметник с местно значение.", "date": "2019.05.04", "title": "Смолян: На Гергьовден архимандрит Висарион ще служи в църквата „Св. Георги Победоносец“ в Златоград"}
{"url": "http://www.focus-news.net/news/2019/05/04/2653862/redzhep-tayip-erdogan-obshtestvoto-iska-povtorno-provezhdane-na-izborite-v-istanbul.html", "text": "Заради „недостатъци“ на местните избори през март в Истанбул, най-големият град на Турция с население от 16 милиона души, обществеността иска да се проведат нови избори, каза президентът на Турция в събота, цититран от близкото до управляващата партия издание  Yeni Safak . \r\n„Моите граждани ми казват това: Уважаеми господин президент, тези избори трябва да бъдат проведени отново, \"каза президентът Реджеп Тайип Ердоган в Истанбул на церемонията по откриването на нов щаб на Асоциацията на независимите индустриалци и бизнесмени. \r\nКоригирането на корупцията на изборите ще оправдае Върховния избирателен съвет  и ще облекчи сърцата на турския народ.  \r\n\"Всичките ни усилия са насочени към това да се върне стойността на народния вот отново на народа\", заяви Ердоган, президент и лидер на управляващата Партия на справедливостта и развитието (ПСР), добавяйки, че те не искат изборите в Истанбул да бъдат загубени заради нередности и незаконни действия.  Юлиян Марков", "date": "2019.05.04", "title": "Реджеп Тайип Ердоган: Обществото иска повторно провеждане на изборите в Истанбул"}
{"url": "http://www.focus-news.net/news/2019/05/04/2653865/gd-granichna-politsiya-intenziven-e-trafikat-za-izlizane-ot-stranata-na-gkpp-kalotina-kapitan-andreevo-dunav-most-1-i-2.html", "text": "Интензивен е трафикът за излизане от страната на ГКПП „Калотина“, “Капитан Андреево“, „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен на вход на ГКПП „Маказа“. На границата със Северна Македония трафикът е нормален на всички гранични контролно-пропускателни пунктове.", "date": "2019.05.04", "title": "ГД „Гранична полиция“: Интензивен е трафикът за излизане от страната на ГКПП „Калотина“, “Капитан Андреево“, „Дунав мост 1 и 2“"}
{"url": "http://www.focus-news.net/news/2019/05/04/2653850/predi-poseshtenieto-na-papata-premierat-boyko-borisov-proveri-remonta-na-am-trakiya-i-podgotovkata-v-rakovski-obzor.html", "text": "Ден преди официалното посещение на папа Франциск у нас министър-председателят Бойко Борисов провери ремонта на АМ „Тракия“ и подготовката в град Раковски. Главата на Римокатолическата църква ще бъде на апостолическо пътуване в България от 5 до 7 май, като ще посети градовете София и Раковски, където се намира най-голямата католическа общност в страната. След това папа Франциск ще замине за столицата на Северна Македония – Скопие. \r\nПремиерът Бойко Борисов провери как текат ремонтите на три от мостовете на автомагистрала „Тракия“. Работниците на терен му обясниха, че съоръженията се ремонтират основно и се подменят с оглед сеизмичността на района, като ремонтните дейности се изпълняват в срок. Ремонтират се мостове на 13, 15 и 20 км от АМ „Тракия“. „Тези стари мостове могат да паднат при първото земетресение. На практика се правят нови мостове“, коментира Бойко Борисов. „Намираме се на 70 м над земята, исках да видя при какви условия се работи. Работят и в събота, без почивка“, посочи той. Очаква се до 1 юни ремонтът да бъде завършен. \r\nМинистър-председателят посети и Раковски, където заедно с министъра на вътрешните работи Младен Маринов инспектира подготовката на католическия храм „Пресвето сърце Исусово“, където на 6 май папа Франциск ще отслужи света литургия с първо причастие на 250 деца от цяла България. „Бил съм тук, като беше срината църквата, когато и площадът го нямаше. Много ми харесва сега“, заяви Борисов. Той посочи, че държавата няма неизпълнено обещание към град Раковски. „И службите много работа свършиха, и кметът. Постарали са се, добре са направени църквата и площадът. Мисля, че цял свят ще го оцени, независимо от всяка конспирация, в която са ни вкарвали\", коментира Борисов. По думите му посещението на папата показва, че пътят, който извървяха България и Северна Македония с подписването на договора за добросъседство и името, е правилен. „Това е знак на един свят човек, обичан папа. Така че Господ да е с нас. В края на краищата всички се молим на един Господ“, каза още Борисов. „Няма да има агенция по света, няма да има вестник, който да не напише къде е папата. И мисля, че си заслужава инвестицията“, подчерта Борисов. Той заяви, че ще бъде направено всичко възможно посещението на папа Франциск да бъде добра реклама за България.", "date": "2019.05.04", "title": "Преди посещението на папата: Премиерът Бойко Борисов провери ремонта на АМ „Тракия“ и подготовката в Раковски (ОБЗОР)"}
{"url": "http://www.focus-news.net/news/2019/05/04/2653882/blagoevgrad-izvarsheno-e-tretirane-na-trevnite-ploshti-v-simitli-sreshtu-karlezhi-i-drugi-nasekomi.html", "text": "Извършено е третиране на парковете и градините в Симитли срещу кърлежи и други насекоми. Това съобщиха за  Радио „Фокус“ – Пирин  от отдел „Екология“ към Община Симитли. Пръскането на тревните площи е с цел предотвратяване развитието на кърлежи и комари и с цел ограничаване разпространението на инфекциозни заболявания. Третирането е извършено в нощните часове, с препарат разрешен от Мин. на Здравеопазването и безопасни за бозайници и птици – “Бандит 10 ЕВ и Цитрол 10/4 УЛВ”, но карантинният срок е 24 часа. Общинска администрация  Симитли призовава жителите да не пускат деца на детските площадки и да не влизат в тревните площи 24 часа след пръскането. Във всеки обработен терен или обект има указателни табели, потвърждаващи третирането с посочени на тях – дата, час на извършване и карантинен период. Пчеларите също да имат предвид, че в периода на обработките на зелени площи да спазват поставените инструкции на информационните табели.Пръскането ще се извърши с високоефективна техника със топъл и студен аерозол.", "date": "2019.05.04", "title": "Благоевград: Извършено е третиране на тревните площи в Симитли срещу кърлежи и други насекоми"}
{"url": "http://www.focus-news.net/news/2019/05/04/2653866/evropeyski-izbori-2019-mariya-gabriel-gerb-byala-s-vseki-izminal-den-se-preobrazyava-i-pridobiva-istinski-evropeyski-oblik.html", "text": "„Бяла с всеки изминал ден се преобразява и придобива истински европейски облик. Доказателство за това са редицата успешно изпълнени проекти, благодарение на упоритата работа на кмета Димитър Славов и неговия екип, народните представители от ГЕРБ от Русенска област. Примерите за осъществени проекти през последните години в Общината са много – нови спортни площадки, асфалтирани улици, новият храм „Свети Пантелеймон“, каза Мария Габриел. Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков се срещнаха с народните представители от ГЕРБ  – Русе Пламен Нунев, Светлана Ангелова и Андриан Райков, председателят на Общински съвет – Бяла Мариан Антонов, общински съветници, кметът на Община Бяла Димитър Славов, неговият екип, кметове на кметства и граждани, съобщиха от пресцентъра на  ПП ГЕРБ . На терена на с изкуствено покритие на „Арена Бяла“ те изписаха номера на бюлетината на ГЕРБ за Европейските избори. Мария Габриел отправи специален поздрав към младите хора на Община Бяла, които години наред участваха в конкурсите на европейска тематика, които тя организира.  \r\n„Вие доказахте, че сте талантливи, можещи, упорити и притежавате сили и идеи общината да се превърне в едно още по-стабилно и желано място за живот и инвестиции в бъдеще. Ще продължаваме да работим последователно за Европа във всеки регион“, подчерта Мария Габриел. \r\nМалко по – рано Мария Габриел, Андрей Новаков и официалните гости поздравиха жителите на град Бяла по повод празника на града и предстоящия Гергьовден. В салона на Народно читалище „Трудолюбие 1884“ бяха стотици местни жители, които се насладиха на празничен концерт. Шестима жители на Бяла и един румънски партньор бяха отличени за съществен принос в развитието на града и региона. Сред тях бе и народният представител Пламен Нунев. Всички те получиха специални картини, рисувани от местния художник Марин Цветанов.  \r\nОт 17.00 часа се проведе среща с жители на град Бяла на площад “Екзарх Йосиф I“ пред читалището. \r\nВ 20.00 часа кандидатите за евродепутати ще бъдат на концерта на „Диана експрес“, с който завършва първият ден от празненствата по повод празника на града.", "date": "2019.05.04", "title": "Европейски избори 2019: Мария Габриел, ГЕРБ: Бяла с всеки изминал ден се преобразява и придобива истински европейски облик"}
{"url": "http://www.focus-news.net/news/2019/05/04/2653884/ilka-arnaudova-psiholog-ne-tryabva-da-imame-golemi-ochakvaniya-za-praznitsite-tay-kato-tova-mozhe-da-dovede-do-depresivni-sastoyanie.html", "text": "Не трябва да имаме големи очаквания за празниците, тъй като това може да доведе до депресивни състояние. Това посъветва чрез  Радио „Фокус” – Велико Търново  Илка Арнаудова, социален психолог, тренинг-обучител и хипнотерапевт. Тя допълни, че често депресивните епизоди са свързани с прекомерните ни очаквания. „Ние искаме да направим празникът  хубав и да се съобразим с желанието на всички в семейството. Залагаме прекалено големи очаквания, което води до прекомерно голям разход на енергия, разочарования“, допълни психологът. Тя препоръча през празничните дни да отделяме повече време за себе си. „Ако преди това време нашата работа е била свързана с доста стрес и напрежение, трябва да си отделим време за почивка и за сън. Разходките са много полезни за депресивните епизоди. Слънцето също помага за преодоляване на стреса, тъй като най-доброто лечение е светлината,. Хората, на които са им трудни срещите с роднини и те им причиняват по-голям стрес отколкото веселие, могат да избягват обществените норми, че празниците задължително трябва да се прекарват със семейството. Те могат да изберат да прекарат това време по друг начин – с приятели или пък сами“, допълни Арнаудова. \r\nНадежда КРЪСТЕВА", "date": "2019.05.04", "title": "Илка Арнаудова, психолог: Не трябва да имаме големи очаквания за празниците, тъй като това може да доведе до депресивни състояние"}
{"url": "http://www.focus-news.net/news/2019/05/04/2653885/evropeyski-izbori-2019-lilyana-pavlova-gerb-nie-obogatyavame-evropa-s-folklornoto-si-bogatstvo-i-sme-prizvani-da-go-predavame-na-pokoleniyata.html", "text": "Традиционна българска сватба беше представена днес по време на фолклорния събор в новозагорското село Еленово. Възстановката беше на Клуб „Традиция“ – Нова Загора. Гости на празника бяха кандидатите за евродепутати от ГЕРБ/ЕНП Лиляна Павлова и Камен Костов, както и народният представител от ГЕРБ Галя Захариева, съобщиха от пресцентъра на  ПП ГЕРБ . \r\n„Благодаря на всички участници  във фолклорния събор, че със сърце и душа пазят традициите и обичаите със своите изпълнения, предават ги на поколенията и ги съхраняват. Българските история, култура, традиции и обичаи са безценни. Те са богатство, с което трябва да се гордеем и да разпространяваме навсякъде из Европа. Ние обогатяваме Европа с това богатство и сме призвани да го предаваме на поколенията. Разказвайте родовата си памет, пазете българските традиции, защото България има своя уникален принос в европейската история и заслужено и достойно място в обединена Европа“, каза Лиляна Павлова. \r\nЧаст от празника бе и концерт на ансамбъл за български народни песни и танци „Родолюбие“, гр. Тараклия, Република Молдова. Тази година участниците във фолклорния събор и конкурс \"Еленово\", което се провежда в подножието на „Свети Илийските възвишения” в близка до селото местност „Кара дере” са 150. Участват любители на народното творчество от цялата страна и извън пределите й. Два дни на две сцени любителите на народното изкуство мерят сили, оценени от професионално жури. Целите на събора са възпроизвеждане на фолклорната култура в наше време в естествената среда на празника, за утвърждаване на приемственост в процеса на унаследяване и съхраняване спецификата й на локално и регионално равнище, за обучение на младото поколение в нейните елементи и ценностна система, като част от многообразното културно наследство и основен елемент на съвременната култура. Организатори са Община Нова Загора и НЧ „Светлина 1908“. За трета поредна година организаторите предлагат новия облик. Съборът е продължение на състоялите се 20 издания, като Великденски от 1997 г. \r\nВ рамките на събора беше представен и занаятът „Дърворезба“.", "date": "2019.05.04", "title": "Европейски избори 2019: Лиляна Павлова, ГЕРБ: Ние обогатяваме Европа с фолклорното си богатство и сме призвани да го предаваме на поколенията"}
{"url": "http://www.focus-news.net/news/2019/05/04/2653883/ea-daily-sled-obazhdaneto-do-kremal-v-sasht-obyaviha-tramp-za-predstavitel-na-putin.html", "text": "Вътрешнополитическите противници на президента на САЩ Доналд Тръмп се опитват да обърнат срещу него състоялите се на 3 май \"продуктивни преговори\" с руския държавен глава Владимир Путин. Членът на Палатата на представителите на САЩ Марк Покън стигна най-далеч от всички, като написа в „Туитър“, че телефонният разговор между Тръмп и руския лидер може да бъде приравнен към акт на държавна измяна, предава  руската агенция EA Daily . \r\nСпоред мнението на Покън, измяната „може да се види“ в това, че американският президент не е повдигнал темата за „намесата на Русия“ в изборите в изборите в САЩ в хода на разговора си с Путин. \r\nВ аналогичен стил се изказа и сенатор Чък Шумър. По неговите думи, приоритетите на Тръмп са „ужасни и подкопават демокрацията“. \r\nВместо да обсъждат „доказателствата за руската намеса“, разкрити в разследването на специалния прокурор Робърт Мюлер, те (Тръмп и Путин) „са сплетничали за теориите на конспирацията на Fox News\". \r\nВодещият от опозиционния на президента на САЩ телевизионен канал CNN Джейк Тапър пък директно нарече Доналд Тръмп „официален представител“ на Владимир Путин. \r\n„Той представя гледната точка на Путин, все едно е представител на Кремъл“, заяви журналистът. При това Тапър напомни заявлението на Тръмп след обаждането в Москва, че Путин не иска да се намесва в ситуацията във Венецуела, въпреки че държавният секретар Майк Помпео и съветникът на президента по национална сигурност Джон Болтън, по дуите на водещия, по-рано са казвали противното. \r\nПревод и редакция:", "date": "2019.05.04", "title": "EA Daily: След обаждането до Кремъл, в САЩ обявиха Тръмп за „представител на Путин“"}
{"url": "http://www.focus-news.net/news/2019/05/04/2653887/plovdiv-obshtinata-opovesti-telefoni-za-signali-na-grazhdani-svarzani-s-gradskiya-transport.html", "text": "За да се реагира максимално бързо при проблеми с градския транспорт, светофарите или уличното осветление, от  ОП „Организация и контрол на транспорта“  напомнят телефоните, на които гражданите могат да подават сигнали. Това е телефон 032/622 550, на който може да се подават сигнали, свързани с масовия градски транспорт (невежливо отношение към пътниците, пропускане на спирки, закъснение на автобусите, неработещи електронни информационни табели и др.). Линията е отворена всеки работен ден от 08.30 ч. до 12.00 ч. и от 12.45 ч. до 17.15 ч.. \r\nДругият телефон е 032/622 707 и е за сигнали, свързани със светофарните уредби. Работи от 06.30 ч. до 22.00 ч. в делничните дни и от 08.30 ч. до 17.15 ч. в почивните дни. \r\nТретият телефон е 032/620 330. Той е за сигнали за улично осветление. Телефонът работи денонощно. Ако няма връзка с дежурен оператор гражданите могат да оставят на електронния секретар съобщения, които своевременно се прослушват и се предприемат съответните мерки.", "date": "2019.05.04", "title": "Пловдив: Общината оповести телефони за сигнали на граждани, свързани с градския транспорт"}
{"url": "http://www.focus-news.net/news/2019/05/04/2653889/burgas-s-okolo-003-lv-e-poskapnala-tsenata-na-benzina-v-oblastta-v-nachaloto-na-mesetsa.html", "text": "С около 0,03 лв. е поскъпнала цената на бензина в областта в началото на месеца, сочи репортерска проверка на  Радио „Фокус“ – Бургас . В днешния ден средната цена на бензин А95 в Бургас е 2.22 лв./л при средна за страната – 2.23 лв./л. За сравнение, средната цена на бензина за изминалия месец април, измерена на територията на страната, е 2.17 лв./л. Най-ниската регистрирана стойност за това гориво в областта е 2.05 лв./л при най-ниска за страната – 2.01 лв./л. Цената на бензина в обектите, находящи се в близост до централната градска част на Бургас, е със средна стойност 2.23 лв./л. Същата в ж.к. „Меден Рудник“ варира, като средната ѝ стойност за комплекса е 2.19 лв./л. В жилищните комплекси „Славейков“ и „Изгрев“ бензин А95 се продава на цени от 2.23 лв./л и 2.25 лв./л. В град Поморие и околността горивото се среща на цена от 2.23 лв./л, а в района на Несебър тя е 2.25 лв./л. Южно от Бургас – в посока Созопол цената на бензин А95 се среща на цена от 2.24 лв./л, като достига до 2.21 лв./л в района на Царево. \r\nСредната цена на дизела в днешния ден е 2.29 лв./л за областта, при средна за страната – 2.31 лв./л. В обектите, в близост до центъра на Бургас, горивото се среща на цени от 2.32 лв./л, а в тези по входно-изходните пътни артерии на града – на стойности от 2.35 лв./л, 2.26 лв./л и 2.37 лв./л. \r\nСтойността на пропан-бутана в днешния ден в област Бургас варира от 0.96 лв./л до 1.о3 лв./л, при средна за страната – 0.99 лв./л. Много от бензиностанциите предлагат използването и на карти с отстъпка, които свалят цената на горивата със средно 4 ст./л. \r\nМария ПОПЧЕВА", "date": "2019.05.04", "title": "Бургас: С около 0,03 лв. е поскъпнала цената на бензина в областта в началото на месеца"}
{"url": "http://www.focus-news.net/news/2019/05/04/2653890/sport-levski-pobedi-s-31-botev-v-plovdiv.html", "text": "Левски победи Ботев с 3:1 на базата на пловдивчани в Коматево в мач от 6-ия кръг на шампионския плейоф на Първа лига. Костов отбеляза дузпа за \"сините\" в 21 минута, Тодор Неделев изравни в 67-ата, преди Станислав Иванов и Валери Божинов да оформят крайния резултат в 87-ата и 90-ата минути. Левски остава на 3-о място във временното класиране с 62 точки, а Ботев е 5-и с 50 точки. По-рано ЦСКА победи Черно море също с 3:1 като гост и се приближи на 3 точки от лидера в подреждането Лудогорец преди мача помежду им в следващия кръг.", "date": "2019.05.04", "title": "Спорт: Левски победи с 3:1 Ботев в Пловдив"}
{"url": "http://www.focus-news.net/news/2019/05/04/2653892/the-guardian-hilyadi-se-sabraha-v-glazgou-na-miting-za-nezavisimost-na-shotlandiya.html", "text": "Хиляди излязоха по улиците на Глазгоу в най-голямата демонстрация на подкрепа за независимост на Шотландия, след като Никола Стърджън заяви, че ще внесе законодателна инициатива за провеждане на втори референдум по въпроса, пише британското левичарско издание  The Guardian . \r\nМитингът „Всички под едно знаме“, оглавявано от знаменосец с гайда, се проведе в централната част на шотландския град в събота следобед. \r\nДемонстрантите носиха много шотландски знамена. Имаше карнавална атмосфера, тъй като семействата и стопани с кучетата си се включиха, последвани от барабанисти и гайдари и викове „независимост сега”. \r\nШотландската полиция заяви, че е трудно да се прецени точният брой на участниците, защото хората са се присъединили към марша в различни точки по маршрута, но до 17:00 те са смятали, че има между 30 000 и 35 000 души, събрани на митинга на Глазгоу Грийн. \r\nСтърджън, първият министър на Шотландия, каза в края на април, че вторият референдум за независимост трябва да се проведе до май 2021 г., ако Брекзит действително се състои, но не пристъпи към нови призиви към правителството да й позволят провеждането на плебисцит. \r\n„Всички под едно знаме“, което се описва като „отворено за всеки, който желае независима Шотландия“, има маршове, планирани в Шотландия през лятото, като кулминацията е на събитие в Единбург на 5 октомври. \r\nВ петък в Националния парламент организаторите предупредиха присъстващите за възможното наличие на контра-демонстрации по маршрута. „Демонстрантите могат или да игнорират контра-демонстрантите, или да се усмихват и да махат ... нашето движение не се нуждае от негативна публичност“, заявиха те. \r\nМеждувременно, активистите на „Шотландската национална партия“ (СНП) разпределяха половин милион листовки „Спри Брекзит“ в цялата страна в първата от трите съботни кампании преди европейските избори. \r\nПролетната конференция на партията, проведена в Единбург миналия уикенд, призова избирателите да използват изборите за ЕС като възможност да засилят подкрепата на Шотландия за оставане в ЕС. \r\nДве проучвания, проведени от YouGov и Panelbase, предполагат, че СНП ще спечели три или четири от шестте места за евродепутати в Шотландия, оставяйки Лейбъристката и Консервативнита партии с по един. Според резултатите от анкетата на YouGov, СНП е на път да спечели 40% от вота. \r\nНа конференцията Стърджън заяви: „Посланието ни за избирателите, които ще отидат до урните на 23 май, ще бъде ясно и директно. И, за разлика от това на Лейбъристите, ще бъде недвусмислено. Шотландия е срещу Брекзит. Шотландия е за Европа“. \r\nПревод и редакция:", "date": "2019.05.04", "title": "The Guardian: Хиляди се събраха в Глазгоу на митинг за независимост на Шотландия"}
{"url": "http://www.focus-news.net/news/2019/05/04/2653893/dzheykab-riys-mog-katastrofalnite-mestni-izbori-mozhe-da-sa-skrita-blagosloviya-za-konservativnata-partiya.html", "text": "Времето на Тереза Мей като премиер изтича. Катастрофалните местни избори за „Торите“ са симптом за партия, която е забравила как да управлява , защо иска да управлява и какво е обещала на избирателите, когато им е предложила да й предадат управлението, пише лидерът на радикалните евроскептици в Консервативната партия на Великобритания Джейкъб Рийс-Мог в статия за официоза на партията  The Telegraph . \r\nСпоред него, най-ясният пример, че партията е забравила как да управлява е аферата с „Хуавей“, заради която министър-председателят уволни министъра на отбраната Гавин Уилямсън. Рийс-Мог е на мнение, че най-важното задължение на една администрация е да защитава границите на държавата. \r\n„Затова, дори и най-малкият риск технологиите на „Хуавей“ да бъдат използвани от китайското правителство за шпионаж, трябва да е причина те да не бъдат използвани. Когато най-близките ни съюзници ни казват да не купуваме нищо от тази компания, всяко далновидно ръководство би трябвало да го вземе предвид и да изпрати куртоазни извинения на китайците“, пише политикът. \r\n„Да забравяш това, което си обещал, е най-големият грях. Циниците дори може да си мислят, че никой не е имал намерение да изпълнява тези обещания още от началото. Това е най-разяждащото виждане, с разрушително въздействие както върху доверието в политиците като цяло, така и в подкрепата на определена партия. Скорошната история показва колко опустошителна може да бъде загубата на доверие и колко бързо могат да бъдат изгубени и смятаните за сигурни места“, добавя той. \r\n„Министър-председателят обеща да осъществи Брекзит, казваше, че ще излезем на 29 март, че „по-добре е да няма сделка, отколкото да има лоша сделка“, че „Брекзит означава Брекзит“ и че ще излезем от митническия съюз и единния пазар. Нищо от това не се случи и както Либерал-демократите бяха наказани за капитулацията си за таксите за обучение, така „Торите“ пострадаха на местните избори“, обяснява Рийс Мог. \r\nСпоред лидерът на евроскептиците в Консервативната партия това е „много нечестно спрямо множество общински съветници, които са работили неуморно за своите избиратели, понякога с десетилетия. Те не бяха избрани не заради нещо, което са направили, а заради провалите на ръководството. Хората, които обикновено гласуват за Торите, или останаха у дома или гласуваха за протестна партия, било то либералдемократи, зелени или независими. Лейбъристката партия пострада също, защото също така не успя да изпълни обещанията си за Брекзит. Това бе предупредителният изстрел за Консервативната партия и тя трябва да му обърне внимание“ \r\n„Макар че значението на местната власт не трябва да бъде подценявано, това би могло да бъде маскирано благословение, тъй като сега дава възможност на „Торите“ да направят правилно нещата, които объркаха. Неизбежно, това трябва да се случи с нов лидер. Госпожа Мей вече обяви, че ще се оттегли преди следващите избори, но това трябва да бъде някой, който изповядва консервативни убеждения, да ги приложи в действие и да гарантира, че ще изпълни обещанията си. \r\nНай-очевидно, Брекзит трябва да се случи в истинска форма. Васалната държава, за която, очевидно, правителството и опозицията са се съгласили, включително с митническия съюз и високото привеждане в съответствие, не е отговорът. Това просто ще окисли неуспеха, който току-що беше наказан на местните избори“, пише още Джейкъб Рийс-Мог. \r\nПревод и редакция:", "date": "2019.05.04", "title": "Джейкъб Рийс-Мог: Катастрофалните местни избори може да са скрита благословия за Консервативната партия"}
{"url": "http://www.focus-news.net/news/2019/05/04/2653894/sport-kardif-siti-izpadna-ot-visshata-liga.html", "text": "Кардиф Сити официално е третият изпадащ от Висшата лига на Англия след Хъдърсфийлд и Фулъм, след като загуби с 2:3 у дома от Кристъл Палас и загуби и математическите си шансове за оцеляване, защото изостава на 4 точки от 17-ия Брайтън 1 кръг преди края. В другите мачове от кръга днес, \r\nБорнемут – Тотнъм 1:0 \r\nУулвърхемптън – Фулъм 1:0 \r\nУест Хем – Саутхемптън 3:0 \r\nВ момента играят Някасъл и Ливърпул, като резултатът на полувремето е 2:1 за гостите.", "date": "2019.05.04", "title": "Спорт: Кардиф Сити изпадна от Висшата лига"}
{"url": "http://www.focus-news.net/news/2019/05/04/2653896/makfaks-makedoniya-voislav-sheshel-be-preizbran-za-predsedatel-na-srp.html", "text": "Воислав Шешел бе преизбран за председател на Сръбската радикална партия (СРП) на десетия й конгрес, който се проведе днес в дома му в Хрътковци, предава македонската информационна агенция  \"Макфакс\" . \r\nКонгресът, на който присъстваха 449 делегати, започна с изпълнението на сръбския и руския химн, съобщиха белградските медии.  \r\nЛибералдемократическата партия (ЛДП) и Демократичният съюз на хърватите във Войводина поискаха от държавните органи да забранят провеждането на конгреса на СРП. Припомня се, че миналата година властите не дадоха разрешение за провеждането на митинг на радикалите в Хрътковци, където Шешел си купи къща.  \r\nКоментирайки искането за забрана на провеждането на конгреса, Шешел заяви, че не е извършил престъпление в Хрътковци и увери, че ще го докаже. \r\n\"Никой хърватин не е депортиран\", подчерта лидерът на СРП. \r\nТой каза също, че СРП е готова за диалог с опозицията в парламента, както и че радикалите ще подкрепят промените в Наказателния кодекс, които предвиждат доживотна присъда за убийството на деца и бременни жени. Същевременно ще се работи за въвеждането на нова разпоредба, с която всеки, който твърди, че е извършен геноцид в Сребреница, да бъде осъден на доживотен затвор. Тереза Герова", "date": "2019.05.04", "title": "\"Макфакс\" (Македония): Воислав Шешел бе преизбран за председател на СРП"}
{"url": "http://www.focus-news.net/news/2019/05/04/2653891/blagoevgrad-s-kontsert-pod-nadslov-praznik-na-moya-grad-prodalzhi-praznichnata-programa-na-obshtina-petrich.html", "text": "С концерт под надслов „Празник на моя град“ продължи празничната програма на Община Петрич, предаде репортер на  Радио “Фокус”-Пирин . В концерта взеха участие ОДК Петрич, НЧ „Братя Миладинови“, ВС „Сгушена звездица“ и специалният гостуващ изпълнител Владимир Ампов – Графа.  \r\nУтре в 9.00 часа започва велообиколката на планина Беласица, а от 10.00 часа са финалите на детския футболен турнир и състезанието по планинско колоездене. От 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. От 18.00 часа започва празничен концерт в кв. „Дълбошница“. От 20.00 часа на сцената на градски площад започва спектакълът „Как ще Ни стигнат американците“ на Ансамбъл „Българе“.  \r\nНатали СТЕФАНОВА", "date": "2019.05.04", "title": "Благоевград: С концерт под надслов „Празник на моя град“ продължи празничната програма на Община Петрич"}
{"url": "http://www.focus-news.net/news/2019/05/04/2653886/tass-varhovnata-rada-iska-inauguratsiyata-na-zelenski-da-e-na-28-may-za-da-ne-mozhe-da-razpusne-parlamenta-toy-nastoyava-za-19-may.html", "text": "Лидерите на фракциите и депутатските групи във Върховната рада считат, че инаугурацията на новия президент на Украйна трябва да се състои на 28 май, съобщи в събота пред журналистите председателят на депутатската група „Възраждане“ Виктор Бондар, предава  ТАСС . \r\n„Датата 28 май за инаугурацията на Владимир Зеленски е комфортна за мнозинството от депутатите“, заяви Бондар. \r\nТой обясни, че много народни представители биха искали да отложат инаугурацията за след 27 май, за да не може новоизбраният държавен глава да има право да разпусне Радата. „Но все пак не изключвам, че на 14 май на заседанието на Радата може да бъде взето решение инаугурацията на новоизбрания президент да е на 19 май, за което настоява Владимир Зеленски“, отговори Бондар. \r\nТой съобщи още, че на срещата са участвали председателят на депутатската група на „Блок Петро Порошенко“ Артур Герасимов, председателят на „Баткивщина“ Юлия Тимошенко и лидерът на Радикалната партия Олег Ляшко. „Бяха и техните заместници“, уточни Бондар. \r\nПо-рано Зеленски заяви, че би искал да има законното право да разпусне сегашния състав на парламента. Предвид това, че в неговия днешен състав няма нито един представител на партията на новия държавен глава „Слуга народа“, той предпочита да обяви предсрочни парламентарни избори. Но законът му забранява да го направи шест месеца преди изтичането на мандата на депутатите. Легитимността на сегашния парламент завършва на 27 ноември т.г. А това означава, че ако Зеленски встъпи в длъжност след 27 май, той няма да може да разпусне Радата. Експертна прогноза \r\n„Ако датата на инаугурацията бъде след  27 май, това означава, че екипът на Зеленски е съгласувал с ключовите политически играчи съдбата на парламента, преизбиране на президентската квота в парламента и приемане на първостепенни пакети от закони“, заяви кореспондентът на ТАСС и началник на Украинския институт за анализ и мениджмънт на политиката Руслан Бортник. Но готовността на Зеленски да се договаря с представители на предходната администрация може да повлияе негативно на неговия рейтинг в навечерието на парламентарните избори през есента, уверен е експертът. \r\nНо в случай, че не успее да се договри, за новия президент отново би възникнал негативен сценарий на развитие на събитията. „Ако инаугурацията е след 27 май, Зеленски ще встъпи в своите пълномощия в условия на конфликт с ключови финансово-политически групи“, прогнозира Бортник. \r\nТова означава, че до края на 2019 година на новият президент ще му е трудно да започне да реализира гръмките си предизборни обещания, което може да му донесе не толкова добри резултати на следващите избори за Върховна рада, които по план трябва да се състоят на последната неделя на октомври. \r\nПревод и редакция:", "date": "2019.05.04", "title": "ТАСС: Върховната рада иска инаугурацията на Зеленски да е на 28 май, за да не може да разпусне парламента, той настоява за 19 май"}
{"url": "http://www.focus-news.net/news/2019/05/04/2653888/reuters-iran-shte-prodalzhi-da-obogatyava-uran-nezavisimo-ot-deystviyata-na-sasht.html", "text": "Иран ще продължи с обогатяването на уран на ниско ниво, както предвижда ядрената сделка със световните сили, независимо от усилията на САЩ да го спрат, заяви председателят на меджлиса в Техеран Али Лариджани в събота, предава  Reuters . \r\nВашингтон действа в петък, за да принуди Иран да спре производството на нискообогатен уран и разширяването на единствената атомна електроцентрала в страната, засилвайки кампанията, целяща и спиране на програмата за балистични ракети на Техеран и ограничаване на регионалната му мощ. \r\n„Според ядрената сделка, Иран може да произвежда тежка вода и това не е в нарушение на договора. Затова ние ще продължим с обогатяването“, цитира агенция ISNA думите на Лариджани. \r\nТежката вода може да се използва в реактори за производство на плутоний и гориво, използвано в ядрените бойни глави. \r\nПревод и редакция:", "date": "2019.05.04", "title": "Reuters: Иран ще продължи да обогатява уран, независимо от действията на САЩ"}
{"url": "http://www.focus-news.net/news/2019/05/04/2653895/the-times-torite-shte-iziskat-ot-tereza-mey-da-opredeli-data-za-brekzit.html", "text": "Старши членове на Консервативната партия ще изискат от министър-председателя на Обединеното кралство Тереза Мей да определи точна дата за излизането на страната от структурите на Общността, пише британският национален ежедневник  The Times . Призивът ще бъде отправен на фона на резултатите от местните избори в страната, на които торите получиха най-слабия си резултат за последния почти четвърт век. Консерваторите загубиха места за повече от 1300 съветници, най-лошото им представяне от правителството на Джон Мейджър през 1995 година насам. \r\nРезултатите се разглеждат като сигнал за неудовлетвореността на гласоподавателите от основните партии по въпроса за Брекзит. Това, изглежда, доведе до увеличаване на подкрепата за либералните демократи, които на местните избори получиха най-добрите резултати в историята си. Подобна е ситуацията и със \"Зелени\" и Партията на независимите.  Тереза Герова", "date": "2019.05.04", "title": "The Times: Торите ще изискат от Тереза Мей да определи дата за Брекзит"}
{"url": "http://www.focus-news.net/news/2019/05/04/2653897/the-national-herald-turtsiya-iska-f-35-za-da-narushava-gratskoto-vazdushno-prostranstvo.html", "text": "Държавният глава на Турция Реджеп Тайип Ердоган, който многократно разпорежда изпращането на изтребители F-16 за навлизане в гръцкото въздушно пространство, настоява САЩ да позволят на страната му да закупи F-35, докато продължава с плановете си за закупуване на руска система за противоракетна отбрана С-400, отбелязва седмичното издание  The National Herald . \r\nПредставители на гръцката диаспора в Конгреса на САЩ, водени от сенатора от Ню Джърси Робърт Менендес (ДП), искат да блокират продажбата на F-35, с аргумента, че може да бъдат използвани срещу Гърция, която \"по ирония на съдбата\" сега се радва на най-близките си отношения Вашингтон. Това стана възможно, след като министър-председателят и лидерът на радикалната левица СИРИЗА Алексис Ципрас отстъпи от антиамериканските и антинатовските си позиции и се отказа от обещанията да следва политика срещу икономиите и се съобрази с исканията на европейските кредитори, за да получи страната 86 млрд. евро в рамките на Третия спасителен план. \r\nСпоред Ердоган програмата за F-35 ще се срине, ако Турция не участва, и заяви, че ще бъде несправедливо страната му да бъде изключена от нея заради плана си за закупуване на руската система за въздушна отбрана С-400.  \r\nГовори се, че президентът на САЩ Доналд Тръмп и Ердоган са обсъдили създаването на работна група, която да реши дали Турция може да получи доставки на изтребителите. Според източници Вашингтон може да наложи санкции на Турция, ако Анкара не се откаже от плановете си за С-400.  \r\nТурция и Гърция са членове на НАТО, но отбранителният съюз заяви, че няма да се намесва в спора около многократните нарушения на гръцкото въздушно пространство и териториални води от страна на турските военни. Тереза Герова", "date": "2019.05.04", "title": "The National Herald: Турция иска F-35, за да нарушава гръцкото въздушно пространство"}
{"url": "http://www.focus-news.net/news/2019/05/04/2653864/lulzim-basha-narodnoto-vastanie-prodalzhava-do-ostavkata-na-edi-rama.html", "text": "Председателят на най-голямата опозиционна партия, Демократическата партия (ДП) Лулзим Баша заяви, че \"народното въстание\", което започна на 16 февруари, няма да спре до оставката на премиера Еди Рама и формиране на служебно правителство, което да организира предсрочни избори, цитира думите му македонското електронно издание  “Локално“ . \r\nТой добави, че единствените, които се страхуват от идването на ДП и опозицията на власт, са олигарсите. \r\n„Единствените, което трябва да се страхуват от появата на Демократическа партия и опозицията на власт са пет-шест олигарси, на които ще им вземем парите и ще ги дадем на албанската младеж, на албанските университети. Знам, че се страхуват и им казвам, че е добре, че се страхуват, защото това ще се случи с Божията помощ и с единството на албанците за много кратко време, каза Баша от срещата с привърженици и граждани в град Лежа. \r\nТой поясни, че парите, които са откраднали олигарсите ще бъдат отнети, договорите ще бъдат прекратени, \"тяхното незаконно придобито богатство ще бъде конфискувано с новия закон срещу мафията, срещу олигарсите и ще бъдат върнати на истинските господари на тези пари, там от където бяха откраднати. \" \r\nБаша обеща, че абсолютният приоритет ще бъде висшето образование и прекратяването на корупцията в здравеопазването. \r\nЩе се борим, каза Баша, като призова гражданите масово да се присъединят към четвъртия поред масов протест на обединената опозиция, насрочен за 11 май. \r\nОт февруари, когато започнаха протестите, до сега, са проведени девет протеста, шест от тях пред парламента, докато три \"национални протеста\" бяха проведени пред сградата на правителството.  Юлиян Марков", "date": "2019.05.04", "title": "Лулзим Баша: „Народното въстание продължава до оставката на Еди Рама"}
