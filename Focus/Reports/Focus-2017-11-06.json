{"url": "http://www.focus-news.net/news/2017/11/06/2454417/ekathimerini-po-politsiyata-ohranyavashta-tsentralata-na-gratskata-partiya-pasok-v-atina-sa-proizvedeni-izstreli.html", "text": "По полицията, охраняваща централата на гръцката партия ПАСОК са произведени изстрели. Няма пострадали. Това е втората подобна атака през последните месеци, пише  Ekathimerini.\r\nСпоред полицейските източници три куршума са открити на земята край централата. Двама полицаи съобщават, че са видели как ги приближава мъж, който стреля по тях пет или шест пъти. \r\nПолицаите пред централата на партията са получили инструкции да предприемат извънредни мерки за сигурност поради страхове от нови атаки. \r\nНападението бе осъдено от политическите партии в Гърция като опозиционната „Нова Демокрация“ заяви , че нападението е „куршуми срещу демокрацията“. Правителството на страната описа нападението като „провокация“. Виктор Турмаков", "date": "2017.11.06", "title": "Ekathimerini: По полицията, охраняваща централата на гръцката партия ПАСОК в Атина са произведени изстрели"}
{"url": "http://www.focus-news.net/news/2017/11/06/2454395/pazardzhik-v-grada-predstaviha-natsionalnata-programa-obuchenie-za-it-kariera.html", "text": "В Приемна зала на Областна администрация Пазарджик днес бе представена Националната програма „Обучение за ИТ кариера“, съобщи за Радио „Фокус“ – Пазарджик Мария Ловчинова от областната администрация. Директорът на Математическа гимназия „Академик Кирил Попов“, доц. д-р Ивайло Стрибратов са запознали директори на училища от областта с възможностите за участие в програмата на ученици от десетите класове на средните училища в област Пазарджик. Националната програма предвижда в продължение на три години МГ „Акад. Кирил Попов“ да се развива като училище – софтуерен център за професионално обучение на ученици от 10-ти клас от областите Пловдив, Кърджали, Пазарджик, Смолян и Стара Загора по нова професия „Приложен програмист“ от Списъка на професиите за професионално образование и обучение. Учебната програма и учебно съдържание са разработени в сътрудничество с ИТ сектора и Пловдивски университет „Паисий Хилендарски“.\r\nВаня НИКОЛОВА", "date": "2017.11.06", "title": "Пазарджик: В града представиха Националната програма „Обучение за ИТ кариера“"}
{"url": "http://www.focus-news.net/news/2017/11/06/2454396/vratsa-140-ata-godishnina-ot-osvobozhdenieto-na-mezdra-shte-bade-otbelyazana-tarzhestveno.html", "text": "140-ата годишнина от Освобождението на Мездра ще бъде отбелязана тържествено, за първи път в модерната история на Общината. Това съобщиха за Радио „Фокус“ – Видин от Община Мездра. Тържеството ще започне в 18.00 часа на 7 ноември. Факелно шествие на ученици от местните учебните заведения ще премине през центъра на града и ще стигне до паметника на Васил Левски. Децата ще представят богата програма от стихове и песни, свързани с Освобождението, както и рецитал за събитията, свързани с преминаването на кавалеристите на полк. Николай Лихтанский и ген. Николай Леонов, преодолели османската съпротива на двата бряга на р. Искър. Тържеството по случай 140-ата годишнина от освобождението на Мездра ще завърши с пищна заря в чест на геройски загиналите за свободата на България воини.", "date": "2017.11.06", "title": "Враца: 140-ата годишнина от Освобождението на Мездра ще бъде отбелязана тържествено"}
{"url": "http://www.focus-news.net/news/2017/11/06/2454397/donald-tramp-yaponskite-samurai-shte-mogat-da-svalyat-severnokoreyski-raketi-sled-kato-si-kupyat-novi-orazhiya-ot-sasht.html", "text": "Президентът на САЩ Доналд Тръмп заяви в понеделник, че японските „самураи“ скоро ще могат да свалят севернокорейските ракети във въздуха, след като си купят „голямо количество военно оборудване“ от Вашингтон. Той обеща на седящия до него японски премиер Шиндзо Абе, че САЩ ще работят солидарно с Япония в противопоставянето срещу „заплахата от Северна Корея“, пише хонконгското издание South China Morning Post.\r\nВ съвместна следобедна пресконференция с Абе в Токио, Тръмп декларира, че „ерата на стратегическо търпение е свършила“ и обеща да се противопостави „на опасната агресия“ от страна на режима на Ким Чен-ун.\r\nРепортер зададе въпрос на японския премиер относно коментарите на Тръмп, че „нацията на самураите“ е можела просто да свали севернокорейските ракети, прелетели над територията над страната преди да се озоват на дъното на Тихия Океан по-рано тази година, но американският президент взе думата и отговори от името на Абе:\r\n„Той ще ги сваля още в небето, когато завърши поръчката на голямо количество допълнително военно оборудване от САЩ“, заяви Тръмп. „ Премиерът ще поръча огромно количество военно оборудване, както би трябвало да направи. А ние произвеждаме най-доброто военно оборудване в света“.\r\nКоментарите на американския държавен глава дойдоха по време на втория ден от тридневната му визита в Япония – първата спирка от 12-дневната обиколка на Азия. В островната страна той проведе редица срещи и участва в серия мероприятия, подчертаващи близките лични отношения между лидерите на двете страни.\r\nПревод и редакция:", "date": "2017.11.06", "title": "Доналд Тръмп: Японските „самураи“ ще могат да свалят севернокорейски ракети, след като си купят нови оръжия от САЩ"}
{"url": "http://www.focus-news.net/news/2017/11/06/2454398/veliko-tarnovo-pozhar-gori-v-mesokombinata-v-grada.html", "text": "Пожар гори в месокомбината във Велико Търново. Това съобщиха за Агенция „Фокус“ от ОДМВР – Велико Търново. „ Огънят е локализиран в участъка на покрива, който е засмолен. В гасенето са се включили пожарни автомобили от службите във Велико Търново, Горна Оряховица, Павликени и Габрово. Няма пострадали. Гори основната част на предприятието. Към момента не може да се каже какви са причините за възникване на пожара“, обясниха от ОДМВР-Велико Търново.", "date": "2017.11.06", "title": "Велико Търново: Пожар гори в месокомбината в града"}
{"url": "http://www.focus-news.net/news/2017/11/06/2454399/sport-tsska-pusna-zhalba-sreshtu-sadiyata-na-macha-s-ludogorets.html", "text": "ЦСКА официално подаде жалба срещу съдията на мача срещу Лудогорец в Разград, който червените спечелиха с 2:1. Футболистите на ЦСКА постигнаха пълен обрат срещу шампиона на България, но смятат, че са ощетени от съдията в няколко ситуации, включително неправилно показан червен картон на голмайстора Каранга и недадена дузпа срещу Меркадо.", "date": "2017.11.06", "title": "Спорт: ЦСКА пусна жалба срещу съдията на мача с Лудогорец"}
{"url": "http://www.focus-news.net/news/2017/11/06/2454400/varna-zapochva-razrabotvaneto-na-obshtinska-zdravna-strategiya.html", "text": "Във Варна започва разработването на общинска здравна стратегия. Това каза в интервю за Радио „Фокус“ – Варна Анастасия Георгиева, директор на Дирекция „Здравеопазване“ в Общината, по повод проведената в града кръгла маса на тема „Балансиране на човешките ресурси в здравеопазването“. „По време на форума бяха изнесени презентации, които очертават основните проблеми в здравеопазването и посочват мерки за разрешаването им“, допълни Анастасия Георгиева. „Бяха дадени предложения, които ще бъдат анализирани и оценявани, сред които търсене на възможности за подобряване на материалната база в лечебните заведения, стимулиране към продължаващо обучение като мотивация, също така възможности специалисти, които са търсени и се прогнозира в бъдеще, че ще бъдат необходими за община Варна, също да бъдат подпомагани, например с жилище, детето им да посещава детска ясла, детска градина. Тези идеи тепърва ще бъдат анализирани, за да се търси баланс. Идеята на форума беше да се приеме един алгоритъм или стъпки, по които да вървим и към балансиране на човешките ресурси в сферата на здравеопазване на местно ниво, и към етапите за разработване на общинската стратегия“, каза още Анастасия Георгиева. Тя отбеляза, че като първа стъпка е прието образованието и здравеопазването винаги да вървят ръка за ръка, да се направи оценка на състоянието на здравните детерминанти на ресурсите, факторите на средата, които оказват влияние. „Втората стъпка е стратегическо социално планиране за формулиране за общите цели на стратегията и в частност на човешките ресурси. Третата стъпка е създаване на т.нар. екшън план, след това начертахме и приехме да се направи практическо прилагане и измерване на резултатите на това, което търсим като краен резултат и съответно да се сравнят с онова, което е констатирано като оценка на състоянието към настоящия момент. Ще търсим повишено знание с подобрена информационна база, подобрени инструменти, политическа и обществена ангажираност и отговорност. И не на последно място – подобрена комуникация с подобрени резултати. В един по-късен етап, когато преминем през оценка на състоянието, ще има сериозни дискусии и обсъждане“, подчерта Анастасия Георгиева. По думите й сериозно внимание трябва да бъде отделено и на медицинските кадри. „От една страна, съгласно българското законодателство, медицинските сестри са задължени да осъществяват продължаващо обучение. Същото важи и за лекарите. Иска ми се да помислим върху мотивацията те наистина да го правят, защото една част от тях не са достатъчно мотивирани. Предвиждаме провеждането на анкетно проучване сред колегите, които работят в детски градини, училища и детски ясли, и като община да набележим програма за продължаващо обучение по теми, които са общи и актуална за тях“, каза още Анастасия Георгиева.\r\nМарияна ВАЛЕНТИНОВА", "date": "2017.11.06", "title": "Варна: Започва разработването на общинска здравна стратегия"}
{"url": "http://www.focus-news.net/news/2017/11/06/2454401/vlosheni-semeyni-otnosheniya-sa-prichina-za-ubiystvoto-v-stolichniya-kvartal-pavlovo-arestuvan-e-sinat-na-zhertvata-obzor.html", "text": "Влошени семейни отношения са причина за убийството в столичния квартал „Павлово”. Задържан е 24-годишен младеж, който е сина на жертвата. Това стана ясно по време на брифинг в Съдебната палата, където прокурор Емилия Русинова – административен ръководител на Софийска градска прокуратура и директорът на СДВР старши комисар Ивайло Иванов, които разясниха подробностите във връзка с извършеното в събота убийство в столичния кв. „Павлово“. 51-годишният мъж бе открит мъртъв на 4 ноември около 13.10 часа, а по тялото му бяха установени следи от прорезно-прободни рани. \r\nПрокурор Русинова уточни, че убийството е извършено в дома на починалото лице, а причината за смъртта са множеството рани, нанесени от извършителя, който е син на убития. Той е задържан за срок до 72 часа, повдигнато ми е обвинение и предстои прокуратурата да поиска спрямо него да бъде наложена най-тежката мярка за неотклонение „Задържане под стража”. От държавното обвинение уточниха, че задържаният е действал умишлено, което се установява от направените от него пълни самопризнания, а след извършеното престъпление е изхвърлил дрехите, с които бил облечен, както и оръжието на престъплението, които впоследствие са били открити от разследващите органи. \r\nОт своя страна директорът на СДВР старши комисар Ивайло Иванов потвърди, че именно влошени семейни отношения са причина за убийството, защото родителите на предполагаемия извършител са били разведени, а разследващите органи разполагат с данни за извършване на агресия от страна на убития. Старши комисар Иванов разказа, че  според събраните по делото доказателства убийството е извършено около 01.00 часа през нощта на 4 ноември. Синът е отишъл в дома на баща си, позвънил на вратата, бащата я е отворил, а той от своя страна е нанесъл множество прободни рани, довели до кръвозагуба, а в впоследствие и до смърт. Във връзка със задържания, старши комисар Иванов обясни: „Започнахме да работим с него в събота. Начинът на извършване на престъплението ни насочи, че то може да е извършено от близък човек, защото нямаше взломяване. Починалият беше по бельо, което означава, че е отворил вратата на някой познат”.  Разследващите са установили, че преди убийството извършителят е употребил наркотични вещества от различен вид. Същата вечер е бил в компания със свои приятели, с които е споделил, че има намерение да убие баща си, но никой от тях е възприел казаното от него на сериозно. Задържаният не е осъждан, а единствената му криминална проява е била през 2007 година, когато е бил още непълнолетен и е свързана с извършени хулигански действия. \r\nСтарши комисар Иванов потвърди, че убитият е син на директорката на училището, където е учел задържаният за убийството в „Борисовата градина” Йоан Матев, но подчерта: „Починалият е неин син, а евентуалният извършител – неин внук, но категорично няма връзка между случаите”. \r\nИван ЛАЗАРОВ", "date": "2017.11.06", "title": "Влошени семейни отношения са причина за убийството в столичния квартал „Павлово”, арестуван е синът на жертвата (ОБЗОР)"}
{"url": "http://www.focus-news.net/news/2017/11/06/2454402/stara-zagora-tabeli-na-obrazovatelen-prirodolyubitelski-marshrut-po-stapkite-na-feliks-vozheli-shte-badat-postaveni-kray-shipka.html", "text": "Табели на Образователен природолюбителски маршрут „По стъпките на Феликс Вожели“ ще бъдат поставени край Шипка, каза за Радио „Фокус“ кметът Василка Панайотова. Тя поясни, че преди две години Инициативен комитет за гората в град Шипка подема идеята да бъде създаден Образователният маршрут, за да се запази жива паметта за природните стихии, които са бушували в градовете и селата на Розовата долина и за хората, които са работили за залесяването и укрепяването на пороищата. Местността Димовец край град Шипка е известна като мястото на първото емблематично залесяване в България през 1905 и бележи началото на организираната борба с ерозията и пороите в България. \r\nЦелта на маршрута е не само да запознава с историята за постиженията на френския лесовъд Феликс Вожели и неговите сподвижници от началото на миналия век, но и да разкаже за успешното сътрудничество между гражданите на Шипка и Държавно горско стопанство - Казанлък през периода 2015-2017 година, в резултат на което районът на образователния маршрут се превръща в пример за устойчив дърводобив през 21 век. „Със съдействието на фондация Отворен интелект – Оупън Майнд“, Сдружение „За Земята“, Асоциация на парковете в България и програма Еразъм + на Европейската комисия, идеята на Инициативния комитет за образователен маршрут се превърна в реалност“, каза още Панайотова.\r\nНа 11 ноември в събота от 10 часа ще бъдат поставени табелите на Образователен маршрут „По стъпките на Феликс Вожели“, като изходният пункт е местността Димовец в град Шипка с участието на доброволци и Държавно горско стопанство - Казанлък. \r\nОбразователният маршрут се реализира в рамките на проект по програма Еразъм + „Доброволческа програма - Изграждане на общност“, който се реализира в град Шипка.\r\nСлавяна ГАЙДАРОВА", "date": "2017.11.06", "title": "Стара Загора: Табели на Образователен природолюбителски маршрут „По стъпките на Феликс Вожели“ ще бъдат поставени край Шипка"}
{"url": "http://www.focus-news.net/news/2017/11/06/2454403/euractivbalgarskiyat-ministar-predsedatel-obvini-opozitsiyata-v-nenavremenen-vot-na-nedoverie.html", "text": "Българският министър-председател Бойко Борисов обвини Българската социалистическа партия, че иска вот на недоверие, докато страната се подготвя за ротационното си председателство в Съвета на ЕС, предава  EurActiv.\r\nПредседателят на БСП Корнелия Нинова обяви, че партията ѝ ще започне преговори с парламентарните групи на ДПС и „Воля“ за вот на недоверие срещу правителството на Борисов. БСП обвинява кабинета в корупция и Нинова твърди, че вотът е специфично насочен срещу проявите ѝ в здравеопазването, образованието, регионалното развитие и другите сфери. „Преговорите ще започнат следващата седмица и ще се проведат в Народното събрание“, добави тя. Социалистите планират да проведат вота в началото на януари, когато България ще поеме ротационното председателство на ЕС. Според нея то не е оправдание за корупцията в страната. \r\nЗа да се проведе вот на недоверие са необходими 48 подписа на депутати, а БСП има 80 депутата. За да бъде успешен той, са необходими гласовете на 121 депутати от общо 240 в Народното събрание. Дори и с гласовете на ДПС и „Воля“ броят на народните представители, които биха подкрепили вота,  ще бъде 118, което е с три по-малко от необходимото.\r\nБорисов заяви, че вотът на недоверие е право на опозицията, но изрази възражения във връзка с избраното време. „Ако БСП е национално отговорна, тя не трябва да прави това сега. Вотът на недоверие се провежда, когато се очаква да успее, не само за парад. Ако приемем, че те очакват да премине, това означава, че ще бъдем без правителство по време на председателството“, заяви Борисов. \r\nБившият служебен министър-председател на България Огнян Герджиков също разкритикува БСП за това, че иска вот на недоверие. Той добави, че той има малки шансове да премине.  Виктор Турмаков", "date": "2017.11.06", "title": "EurActiv:Българският министър-председател обвини опозицията в ненавременен вот на недоверие"}
{"url": "http://www.focus-news.net/news/2017/11/06/2454404/varna-obshtina-valchi-dol-priklyuchi-uspeshno-izpalnenieto-na-proekta-za-remont-na-chitalishte-asen-zlatarov-1937-v-selo-general-kiselovo.html", "text": "Община Вълчи дол приключи успешно изпълнението на проекта за ремонт на читалище „Асен Златаров – 1937“ в село Генерал Киселово. Това съобщиха за Радио „Фокус“ – Варна от Община Вълчи дол. Общината кандидатства и спечели финансиране с проект за обект „Народно читалище „Асен Златаров – 1937“ – с. Генерал Киселово“ по Проект „Красива България” -2017, мярка М01, „Подобряване на обществената среда в населените места”. Ръководител на проекта е Диана Великова. Стойността на проекта е 54 715 лева, от които Община Вълчи дол е осигурила 52%. Сградата на читалището е била амортизирана и имала силно изразена нужда от извършване на ремонтни дейности. Изпълнението на заложените проектни дейности са надградили извършените дейности по изпълнения проект „Аварийно възстановяване на покрива на читалище „Асен Златаров“ с. Генерал Киселово, община Вълчи дол“, реализиран през 2014 година. \r\nМарияна ВАЛЕНТИНОВА", "date": "2017.11.06", "title": "Варна: Община Вълчи дол приключи успешно изпълнението на проекта за ремонт на читалище „Асен Златаров – 1937“ в село Генерал Киселово"}
{"url": "http://www.focus-news.net/news/2017/11/06/2454405/vratsa-zapochvat-spasitelni-arheologicheski-prouchvaniya-v-tsentralnata-chast-na-grad-mezdra-vav-vrazka-s-otkrita-golyama-kolektivna-monetna-nahodka.html", "text": "Започват спасителни археологически проучвания в централната част на град Мездра във връзка с открита голяма колективна монетна находка от римския императорски период, каза за Радио „Фокус“ археологът Георги Ганецовски, директор на Регионалния исторически музей. Той припомни, че монетите бяха открити в началото на месец септември при премахване на дърво в двор на къща в центъра на Мездра. Две сестри, собственички на имота, предадоха монетите на Регионалния исторически музей във Враца. „Предварително се знае, че на това място е имало римско селище от градски тип, което е било прилежаща част към укрепеното място, известно с името „Калето“. Те са били едно цяло. За момента няма почти никакви данни относно архитектурата и градоустройството през римския период на тази част, която се намира в застроените площи на град Мездра“, каза Георги Ганецовски. Според археолога това е шанс да се добият данните за римското селище от градски тип, прилежащо към „Калето“. Другата цел на спасителните археологически проучвания е да се добият данни за монетната находка, открита в корените на дървото. „Допускам, че ще имаме интересни наблюдения, разрешителното вече е постъпило при нас, а проучванията ще започнат в началото на другата седмица“, обясни Ганецовски. През ноември предстои археолозите от РИМ-Враца да проведат теренни археологически издирвания върху концесионни площи за добив на скално-облицовъчен материал в община Мездра. „Това са обхождания на съответните площи, които са концентрирани на територията на Община Мездра. От това, което сме извършили само в един участък са локализирани археологически останки. По процедура след като ги установим, замерим и точно локализираме, те предстои да бъдат извадени от концесионните площи“, допълни Ганецовски.\r\nАнна ЛОЗАНОВА", "date": "2017.11.06", "title": "Враца: Започват спасителни археологически проучвания в централната част на град Мездра във връзка с открита голяма колективна монетна находка"}
{"url": "http://www.focus-news.net/news/2017/11/06/2454406/predstoyashti-mezhdunarodni-sabitiya-za-7-noemvri-agentsiya-fokus.html", "text": "Генералният секретар на НАТО Йенс Столтенберг ще изнесе пресконференция в Хелзинки.\r\n*** Ще се проведе среща на министрите на финансите на страните членки на ЕС. \r\n*** Министърът на отбраната на САЩ Джеймс Матис ще посети Финландия.\r\n*** Европейският комисар по конкуренцията Маргарет Вестагер ще изнесе пресконференция по случай срещата на високо равнище на ЕС по въпросите за цифровите иновации.\r\n***Върховният представител на ЕС по въпросите на външните работи и политиката на сигурност Федерика Могерини е на посещение във Вашингтон, където ще обсъди с вицепрезидента на САЩ Майк Пенс и председателя на Конгреса Пол Райън Иранското ядрено споразумение.\r\n***", "date": "2017.11.06", "title": "Предстоящи международни събития за 7 ноември ( Агенция „Фокус“ )"}
{"url": "http://www.focus-news.net/news/2017/11/06/2454407/veliko-tarnovo-prodalzhavat-usiliyata-na-pozharnikarite-za-pogasyavaneto-na-pozhara-v-grada.html", "text": "Сигналът за пожар, възникнал в месопреработвателно предприятие във Велико Търново, е постъпил тази вечер.  Това съобщиха за Агенция „Фокус“ от ОДМВР – Велико Търново. \r\n Огън е обхванал производствено хале на площ 6 дка, в което има оборудване за производство и съхранение на месни продукти. В действията по погасяване на пожара участват 12 пожарни екипа и автомеханична стълба. Целият свободен от дежурство състав, заедно с огнеборци от Габрово, Горна Оряховица, Павликени, Полски Тръмбеш, Свищов и Елена, също са на терен и са се включили в потушаването на огъня.\r\nНе са отчетени замърсявания над нормите при направените замервания на въздуха във Велико Търново.", "date": "2017.11.06", "title": "Велико Търново: Продължават усилията на пожарникарите за погасяването на пожара в града"}
{"url": "http://www.focus-news.net/news/2017/11/06/2454408/euobserver-levitsata-ne-uspya-da-formira-novo-pravitelstvo-v-islandiya.html", "text": "Преговорите за формирането на новото правителство на Исландия водени от „Лявозеленото движение“ се провалиха, предава  Euobserver.\r\nПрогресивната партия, „Лявозеленото движение“,  Социалдемократическия съюз и „Пиратската партия“  се отказаха от преговорите заради крехкото си мнозинство в парламента. Те общо имат едва 32 депутати в 63-членния законодателен орган. Председателят на „Лявозеленото движение“ Катрин Якобсдотир обяви решението си в понеделник на президента на страната.  Виктор Турмаков", "date": "2017.11.06", "title": "Euobserver: Левицата не успя да формира ново правителство в Исландия"}
{"url": "http://www.focus-news.net/news/2017/11/06/2454409/tass-oon-ne-mozhe-da-dostavi-humanitarna-pomosht-v-yemen-zaradi-blokadata-na-vodenata-ot-sauditska-arabiya-koalitsiya.html", "text": "Заместник-официалният представител на ООН Фархан Хак съобщи, че организацията не може да доставя хуманитарна помощ в Йемен заради пълната блокада над страната, въведена от коалицията, водена от Саудитска Арабия, въведена в отговор на ракетния обстрел към Рияд, предаде ТАСС.\r\nНа 6 ноември ООН е трябвало да достави два хуманитарни конвоя към Йемен. „В момента те са спрени. Опитваме се да разберем, дали можем да си върнем нормалния достъп до страната и се надяваме че ще продължим обичайните си операции“, заяви Хак. Той подчерта, че в ООН са обезпокоени от решението на коалицията „временно да закрие всички въздушни, наземни и морски“ точки за достъп в Йемен. „Това може да навреди на доставката на хуманитарна помощ за населението на страната“, добави той. Представителят на ООН изрази надежда, че блокадата на Йемен е временна мярка.  Агенция „Фокус“ припомня, че от август 2014 г. продължава противостоенето между правителствените сили и бунтовниците-хути. През март 2015 г. в конфликта на страната на правителството се намеси коалиция, водена от Саудитска Арабия. Според хуманитарните организации от пролетта на 2015 г. насам са убити повече от 10 хил. цивилни.  Виктор Турмаков", "date": "2017.11.06", "title": "ТАСС: ООН не може да достави хуманитарна помощ в Йемен заради блокадата на водената от Саудитска Арабия коалиция"}
{"url": "http://www.focus-news.net/news/2017/11/06/2454097/predstoyashti-sabitiya-v-stranata-za-6-noemvri-agentsiya-fokus.html", "text": "***\r\nОт 14.00 часа в Регионален исторически музей, министърът на регионалното развитие и благоустройството Николай Нанков ще открие Годишното информационно събитие на Оперативна програма „Региони в растеж” 2014-2020.\r\n***\r\nОт 09.00 часа II състав на Специализирания наказателен съд ще гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.20 часа XVI състав на Специализирания наказателен съд ще гледа делото срещу Никола М. за организиране и ръководене на организирана престъпна група. \r\n***\r\nОт 09.30 часа ХVI състав на Специализирания наказателен съд ще гледа делото срещу Георги Х., Иван И.,  Александър К., Енчо Я. и др. за организиране и ръководене на организирана престъпна група. \r\n***\r\nОт 10.30 часа в Националния пресклуб на БТА, Институтът за икономика и международни отношения и Фондация „Фридрих Еберт”  ще представи резултати от изследване сред демотивираните българи. Изследването анализира профила и мотивацията на българските граждани, които са в работоспособна възраст, но не работят и не си търсят активно работа.\r\n***\r\nОт 11.00 часа в централата на КТ „Подкрепа“ ще се състои пресконференция на тема „Така наречения „клас прослужено време“ отвъд арогантността и неистините“. \r\n***\r\nОт 14.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през границата. \r\n***\r\nОт 14.00 часа и от 18.00 часа на сцената на Театър „Българска армия“ в София ще бъде представен мюзикъла за деца от деца „Едно лято в едно блато” – съвместна продукция на малките артисти от Детско-юношеска школа за опера и балет/ДЮСОБ/ „Маргаритки“ при Държавна опера-Стара Загора и артисти на Операта. \r\n***\r\nОт 18.00 часа в галерия „Средец” на Министерството на културата председателят на Съюза на българските художници Любен Генов ще открие юбилейната изложба „20 години галерия „Видима” с творби от фонда на едноименния художествен институт.\r\n***\r\nОт 18.30 часа в Университета по Архитектура, Строителство и Геодезия (Зала 230, ет.2, централен вход) ще се състои публично обсъждане за временното експониране на художествената инсталация „БРОНЗОВАТА КЪЩА”.\r\n***\r\nОт 18.30 часа в Литературен клуб „Перото“ ще бъде представена книгата „Писмо до сестра ми“.\r\n***\r\nОт 10.30 часа в зала 114 на Учебен корпус 1 един от най-известните невролози в света – д-р Хари Шнайдер ще изнесе публична лекция за аутизма. \r\n***\r\nОт 14.00 часа в зала 316 на Учебен корпус 1 на ЮЗУ „Неофит Рилски“ директорът на Кеймбриджкия институт за обучение по супервизия – Антеа Милър (Anthea Millar) ще изнесе лекция.\r\n***\r\nВ 10.00 часа в централата на ПП ГЕРБ на ул. „Константин Андрованти 5“ народният представител Иван Вълков ще има открита приемна за граждани.\r\n***\r\nОт 13.00 часа в централата на БСП на ул. „Македония” 33, приемен ден ще имат народните представители проф. Анелия Клисарова и Иван Иванов. \r\n*** \r\nОт 11.00 часа в залата за пресконференции на стадион „Ивайло” във Велико Търново ще се проведе съвместна пресконференция на Winbet и Футболен клуб „Етър Велико Търново”. На събитието ще присъстват представители на Winbet, както и проф. Георги Камарашев – зам.-кмет на Община В. Търново и председател на УС на „Етър”, и футболистите Иван Стоянов и Иван Петков. \r\n***  \r\nОт 17.00 часа в изложбената зала на къщата музей „Алеко Константинов“ ще се проведе творческа среща с Дима Чонова по повод новата ѝ книга „Струните на тишината“. \r\n***\r\nНародният представител от ГЕРБ-Враца Красен Кръстев организира приемна за граждани в община Мездра. От 10.30 часа той ще разговаря с жителите на Елисейна, а от 14.00 часа започва срещата в Люти дол. Приемният ден и в двете населени места ще се проведе в сградата на кметствата.  \r\n***\r\nОт 14.00 часа в Регионална библиотека „Дора Габе“ – Арт галерия, ще бъде представена изложба на Дневен център за възрастни хора с увреждания към Център за психично здраве  „Д-р Петър Станчев” – „Есенна палитра“. \r\n***\r\nОт 18.00 часа в драматичен театър „Йордан Йовков“ ще се играе спектакълът „Гераците“. \r\n***\r\nОт 10.30 часа в клуба на БСП в Камено, народният представител от ПГ на „БСП за България” Николай Тишев организира приемна за граждани. \r\n***\r\nОт 12.00 часа в читалище „Братство” ще се проведе пресконференция за представяне на дейностите по проект „Енергийна ефективност в многофамилни жилищни сгради“. \r\n*** \r\nВ 09.15 часа пред сградата на Окръжния съд в Пазарджик  ще се проведе протестен митинг срещу управлението на кмета на община Септември Марин Рачев.\r\n*** \r\nВ 10.00 часа в Окръжният съд в Пазарджик  ще се гледа делото срещу кмета на община Септември Марин Рачев за укриване на данъци в особено големи размери.\r\n***\r\nОт 09.30 часа в зала 10 на Пловдивския окръжен съд ще се гледа делото срещу подсъдимите Нели К. и Фанка Д., обвинени в присвояване на значителни суми пари. \r\n***\r\nОт 09.30 часа в зала 2 на Пловдивския районен съд ще се гледа делото срещу Благовест М., който е с повдигнати  4 обвинения  за престъпления – за блудство, закана за убийство, увреждане на имущество и за груби и непристойни действия. \r\n*** \r\nОт 10.00 часа в Комплекса за социални услуги „Св. Георги” зам.-министърът на образованието Деница Сачева ще връчи дипломи за професионална квалификация на успешно положилите изпит жени в социалното предприятие „Шивашка работилница”.\r\n*** \r\nОт 10.30 часа в „Ротари парк“ до СУ „Свети Седмочисленици“ кметът на Пловдив инж. Иван Тотев и кметът на район „Тракия“ ще открият нова детска площадка.\r\n***\r\nОт 11.00 часа в ОУ „Княз Александър I” прокурори ще изнесат лекция пред ученици за компютърните престъпления и наркотиците. Инициативата се осъществява съвместно между Апелативната прокуратура и Регионалното управление по образование.\r\n***\r\nОт 11.00 часа в зала №1 на Пловдивския апелативен съд ще се гледа дело, образувано по жалба на подсъдимия Александър Д. срещу присъда на Окръжен съд – Пазарджик, с която е признат за виновен в причиняване на смърт по непредпазливост, след като е нарушил правилата за движение по пътищата. \r\n***\r\nОбщинските съветници от градската структура на ГЕРБ организират приемни за граждани със следния график: в офиса на ГЕРБ в район „Южен” - Даниела Дженева - от 17.00 до 18.00 часа, Атанас Узунов - от 17.30 до 19.00 часа; часа в офиса на ГЕРБ в район „Източен” - Спартак Николов - от 17.00 до 18.30 часа, Вихър Захов - от 17.00 до 18.30 часа, Спартак Николов - от 17.00 до 18.30 часа; в офиса на ГЕРБ в район „Тракия” - Вера Тоскова - от 16.00 до 18.00 часа; в офиса на ГЕРБ в район „Централен” - Александър Радев - от 17.30 до 19.00 часа.\r\n***\r\nОт 10.00 часа в офиса на ПП ГЕРБ в Средец, народният представител Галя Василева ще има приемен ден. \r\n***\r\nОт 11.00 часа в зала 2 на Община Стара Загора пресконференция ще дадат организаторите на деветото издание на Международния конкурс за млади тромпетисти. \r\n***\r\nОт 12.00 часа в Регионалния пресклуб на БТА бившият областен координатор на НФСБ в Хасково – Кръстю Кръстев ще даде пресконференция.\r\n***\r\nОт 17.30 часа в сградата на НЧ „Добри Войников-1856“ с представяне на изложбата „Българската анкета по полския въпрос“ официално ще бъде открита инициативата Дни на Полша.", "date": "2017.11.06", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2017/11/06/2454098/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Израелското издание The Jerusalem Post отбелязва, че между България и Русия се е разразил спор, кой е спасил българските евреи по време на „Холокоста“ и че Москва е застанала зад изказването на представителя на руското външно министерство Мария Захарова, че „Червената армия“ е предотвратила депортацията им в „лагери на смъртта“. От изданието са посветили обширен и подробен материал по случая.\r\nСпорът започна по време на пресконференция в четвъртък, когато Захарова осъди антисемитските графити, изрисувани от хулигани върху паметникът на Съветската армия в София.\r\n„Надписите са изключително цинични, с оглед на факта, че по време на Втората световна война благодарение на нашите войници е предотвратена депортацията на българските евреи и по този начин са спасени животите на около 50 хиляди души“.\r\nНейните коментари предизвикаха вълна от критики от българските лидери и представители на еврейската община, които твърдят, че българското общество, начело с политици, църковни лидери, обществени фигури и граждани е изпратила петиция до българския цар с искане правителството да не изпълнява плана за депортация на 48 хиляди български евреи.\r\nПрез март 1941 година България се присъединява към „Тристранния пакт“, с надеждата, че страните от „Оста Рим-Берлин-Токио“ ще й помогнат да си възвърне загубените територии по времето на Втората балканска и Първата световна война. \r\nВ „Яд ва-Шем“, израелският „Мемориал на катастрофите (на Холокоста) и героизма, разположен в Ерусалим, са увековечени имената на „Праведните сред народите“, като там фигурира тогавашния председател на българското народно събрание Димитър Пешев, както и на Софийския митрополит Стефан и Пловдивския митрополит Кирил, за това, че са се противопоставили пламенно на анти-юдейската политика на тогавашния български режим и са взели дейно участие в акциите срещу плановете за депортация на българските евреи и предаването им в ръцете на нацистите.\r\n*** Президентът на САЩ Доналд Тръмп заяви, че „със сигурност ще е отворен“ за среща с лидера на Северна Корея Ким Чен-ун, пише индийското англоезично издание The Economic Times, позовавайки се на думите, изказани от президента по време на телевизионно интервю.\r\nТой бе попитан, дали „някога би седнал до диктатора (Ким Чен-ун)\", на което отговори, че би провел среща с всеки азиатски лидер.\r\n„Ще седна до всеки“, заяви той. \"Не мисля, че това би представлявало слабост или сила, просто мисля, че да говориш с хората не е лошо нещо“.\r\n„Така че със сигурност съм отворен за среща, но да видим накъде ще тръгнат нещата. Мисля, че в момента е прекалено рано, за да говорим по този въпрос“.\r\nОт изданието коментират, че това е един от малкото примирителни коментари на американския президент, по време на словесната престрелка между двамата лидери заради ядрената програма на Пхенян, течаща от няколко месеца насам. \r\nЗа разлика от това, в неделя севернокорейците излязоха с нова серия обидни коментари за Тръмп, във връзка с двуседмичната му обиколка в Азия. В момента американският държавен глава се намира на тридневно посещение в Япония.\r\n*** Президентът на САЩ Доналд Тръмп публикува кратко клипче от визитата си в Япония в социалната мрежа „Туитър“, на което се вижда как той и японският премиер Шиндзо Абе играят голф, пише американското издание Washington Examiner.\r\n„Играя голф с министър-председателя Абе и Хидеки Мацуяма, двама прекрасни хора!“, гласи съобщение към клипчето. Мацуяма е професионален японски голфър.\r\nТова се случва по време на първия ден от близо двуседмичната обиколка на американския президент в Азия, по време на която той ще посети още Южна Корея, Китай, Виетнам и Филипините.\r\nТръмп пристигна в Япония преди броени часове и вече взе участие в мероприятие в американската военновъздушна база Йокота и проведе неформален обяд с Абе и Мацуяма в района на голф игрището.\r\n*** Организираната от Русия среща за Сирийски общонационален диалог, която трябваше да се проведе в Сочи на 18 ноември, е отложена за неопределен срок, пише турското издание Daily Sabah, позовавайки се на думите на говрителя на турския президент Ибрахим Калън изказани в неделя.\r\nТой заяви още, че Турция все още е обмисляла дали да приеме поканата за участие в конгреса, когато е дошла новината, че той е отложен. „Установихме, че конгресът беше обявен като свършен факт. Веднага изразихме протеста си“, заяви Калън. „Малко след това от Кремъл се свързаха с нас, за да ни съобщят, че срещата е отложена“.\r\nТой поясни, че Турция няма да участва като страна в преговорите, но може да изпрати наблюдател. „Все още няма яснота. Това, което руснаците ни казаха е, че срещата е отложена и че партията „Демократически съюз“(PYD – сирийската кюрдска партия, която се родее с Работническата партия на Кюрдистан(ПКК) на Абдула Йоджалан – бел. ред.) няма да получи покана за участие“.\r\nОт изданието припомнят, че Турция обяви за неприемлива поканата за PYD.\r\n***", "date": "2017.11.06", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/06/2454099/cnn-pone-osem-ot-postradalite-sled-strelbata-v-teksas-sa-otkarani-v-mestnata-universitetska-bolnitsa.html", "text": "Поне осем от пострадалите след стрелбата в Тексас са откарани за лечение в Университетска болница, която е една от двете най-елитни лечебни заведения в района. Това предава CNN, като се позовава на информация, дадена от говорителят на болницата Лени Къркман. Възможно е още хора да бъдат откарани за лечение там, се казва още в съобщението. Агенция „Фокус“ припомня, че по-рано в събота мъж е влязъл в баптистка църква, намираща се  в малкото градче Съдърланд Спрингс, на около 70 километра от град Сан Антонио в американския щат Тексас. Около 11:30 часа местно време, той е открил огън по събралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените. Стана ясно, че нападателят е загубил живота си при опит за бягство.  Цанко Цолов", "date": "2017.11.06", "title": "CNN: Поне осем от пострадалите след стрелбата в Тексас са откарани в местната Университетска болница"}
{"url": "http://www.focus-news.net/news/2017/11/06/2454100/bbc-politsiyata-otreche-da-e-presledvala-napadatelya-ot-teksas.html", "text": "Представител на полицията отрече органите на реда да са преследвали нападателя от Тексас, предава BBC. Сержант Робърт Мърфи е заявил, че информацията, появила се в някои медии, според която патрулки са преследвали около осем километра извършителя, не е вярна. \r\n„Нямаше полицейско преследване“, каза сержантът, като добави, че нападателят е „бил в своето превозно средство“ без да дава допълнителна информация дали полицай е отнел живота на неизвестния нападател, или той сам се е прострелял. Агенция „Фокус“ припомня, че по-рано в събота мъж е влязъл в баптистка църква, намираща се  в малкото градче Съдърланд Спрингс, на около 70 километра от град Сан Антонио в американския щат Тексас. Около 11:30 часа местно време, той е открил огън по събралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените.  Цанко Цолов", "date": "2017.11.06", "title": "BBC: Полицията отрече да е преследвала нападателя от Тексас"}
{"url": "http://www.focus-news.net/news/2017/11/06/2454101/afp-generalniyat-sekretar-na-oon-prizova-za-zapazvane-na-stabilnostta-v-livan.html", "text": "Генералният секретар на ООН Антониу Гутериш призова за запазване на стабилността в Ливан след като стана ясно, че премиера на страната смята да си подаде оставката, предава AFP. \r\n„Генералният секретар е обезпокоен от новините относно желанието на ливанския премиер Саад Харири да си подаде оставката“, заяви говорител на Гутериш в неделя. Според съобщението, председателят на организацията се надява „всички засегнати страни да концентрират усилията си за подкрепяне на приемствеността на ливанските държавни институции, в духа на Конституцията и опазването на сигурността и стабилността в страната“. \r\nАгенцията напомня, че в събота Харири заяви пред медии в Саудитска Арабия, че смята да си подаде оставката. Като причина министър-председателят посочи „хватката“ на Иран над страните от региона и заплахите срещу неговия живот. \r\nИван отрече обвиненията.  Цанко Цолов", "date": "2017.11.06", "title": "AFP: Генералният секретар на ООН призова за запазване на стабилността в Ливан"}
{"url": "http://www.focus-news.net/news/2017/11/06/2454102/izvestiyarusiya-namereni-sa-ostankite-na-razbiliya-se-v-sauditska-arabiya-helikopter.html", "text": "Намерени са останките на разбилия се в Саудитска Арабия хеликоптер, превозващ на борда си един от членовете на кралското семейство и няколко политически фигури, пише руският вестник “Известия“, като се позовава на данни от пресцентъра на Министерството на вътрешните работи на страната. \r\nИзданието припомня, че хеликоптерът се разби близо до границата с Йемен по време на контролен полет. На борда му са се намирали общо девет души, сред които принц Мансур бин Сукрин и началникът на полицията на областта Асир, както и някои политически фигури. Агенция „Фокус“ напомня, че по-рано бе съобщено за разбил се хеликоптер в Саудитска Арабия, като причините относно катастрофата все още не са известни. Инцидентът става малко след като в страната бе извършен арест на голям брой високопоставени политически лица и членове на кралското семейство, като главното обвинение срещу тях е участие в корупционни схеми.  Цанко Цолов", "date": "2017.11.06", "title": "„Известия“(Русия): Намерени са останките на разбилия се в Саудитска Арабия хеликоптер"}
{"url": "http://www.focus-news.net/news/2017/11/06/2454103/bbc-mesten-zhitel-e-otvarnal-na-strelbata-po-vreme-na-napadenieto-v-teksas-spored-nepotvardena-informatsiya.html", "text": "Местен жител е отвърнал на стрелбата по време на нападането в Тексас, предава BBC, като се позовава на информация, съобщена от очевидец на случилото се. \r\nСпоред данните, нападателят първо е започнал да стреля извън баптистката църква, след което е влязъл и продължил огъня вътре в сградата. Извършителят се е опитал да избяга с автомобила си, като преди това е получил ответен огън от намиращ се наблизо местен жител. \r\nВластите не са потвърдила тази информация, но по-късно ще бъде проведена пресконференция, на която ще бъдат разкрити повече детайли.  Цанко Цолов", "date": "2017.11.06", "title": "BBC: Местен жител е отвърнал на стрелбата по време на нападението в Тексас, според непотвърдена информация"}
{"url": "http://www.focus-news.net/news/2017/11/06/2454104/deutsche-welle-rayskite-dosieta-razkrivat-shemi-za-ukrivane-na-danatsi-na-svetovniya-elit.html", "text": "Репортери разкриха около 13,4 млн. тайни документа, които показват укриване на данъци сред някои от високопоставените световни политици и милиардери, предава Deutsche Welle, като се позовава на данни от германското издание Süddeutsche Zeitung. Разкритите документи принадлежат на офшорната фирма Appleby, която е регистрирана на Бермудите, но има офиси в няколко държави по света. От компанията обявиха през октомври, че базата им данни е станала жертва на хакерска атака. \r\nДокументите, именувани „Райските досиета“ разкриват как като се използват дъщерни компании, някои големи корпорации успяват да намалят в пъти данъците, които трябва да платят. В офшорната схема е замесено дори и едно от именията на английската кралица Елизабет втора, както и 120 политически фигури от 47 страни. \r\nИнформацията бе публикувана и от известен брой световни новинарски агенции, сред които и Международен консорциум за разследваща журналистика, базирана в САЩ.  Цанко Цолов", "date": "2017.11.06", "title": "Deutsche Welle: „Райските досиета“ разкриват схеми за укриване на данъци на световния елит"}
{"url": "http://www.focus-news.net/news/2017/11/06/2454105/afp-karles-puchdemon-be-osvoboden-ot-sada-v-bryuksel-predstoi-povtorno-razglezhdane-na-svarzanoto-s-nego-delo.html", "text": "Бившият лидер на Каталуния Карлес Пучдемон бе освободен от съда в Брюксел в неделя, предава AFP. Доскорошният председател на Женералитета и другите четирима министри от разпуснатото правителство  нямат право да напускат Белгия и трябва да дадат адреса  в който са отседнали до повторното разглеждане на делото им след 15 дни. \r\nПучдемон и другите четирима бивши министри бяха освободени в неделя, 15 часа след като се предадоха доброволно на белгийските власти, във връзка с издадена от Мадрид европейска заповед за тяхното задържане. Испанското правителство повдигна срещу тях обвинения в опит за бунт и организиране на размирици, заради декларацията за независимост на Каталуния, което правителството на Пучдемон прочете. Впоследствие това доведе до налагане на пряко управление над автономната област, разпускане на правителството и организиране на нови избори, насрочени за 21 декември.  Цанко Цолов", "date": "2017.11.06", "title": "AFP: Карлес Пучдемон бе освободен от съда в Брюксел, предстои повторно разглеждане на свързаното с него дело"}
{"url": "http://www.focus-news.net/news/2017/11/06/2454106/afp-spored-ofitsialni-danni-26-dushi-sa-zaginalite-sled-masovata-strelba-v-teksas-broyat-im-mozhe-sa-se-uvelichi.html", "text": "Губернаторът на Тексас Грег Абът заяви, че 26 души до момента са загиналите след масовата стрелба в църквата в малкото градче Съдърланд Спрингс, предава AFP. \r\n„Има 26 изгубени живота“, зави Абът, като добави още, “Изправени сме пред най-мащабната масова стрелба в историята на нашия щат“ . Има голяма вероятност броят на жертвите да се покачи, поясни губернаторът по време на пресконференция. Агенция „Фокус“ припомня, че по-рано, според данни на някои американски медии, получени от различни източници, броят на загиналите варираше между 20 и 27 души, докато числото на ранените стигаше до 30 души.  Цанко Цолов", "date": "2017.11.06", "title": "AFP: Според официални данни, 26 души са загиналите след масовата стрелба в Тексас, броят им може са се увеличи"}
{"url": "http://www.focus-news.net/news/2017/11/06/2454107/afp-napadatelyat-ot-teksas-e-razpolagal-sas-spetsializirana-voenna-ekipirovka.html", "text": "Нападателят от Тексас е разполагал със специализирана военна пушка, като освен това е носел специална защитна жилетка, предава AFP, цитирайки съобщение от органите на реда. \r\n„Смятаме, че (нападателят) е млад мъж, някъде в началото на 20те си години. Бил е облечен с черни дрехи, тактически тип облекло, като е носел и специална защитна жилетка“, заяви Фриймън Мартин, регионален директор на Департамента за обществена защита на Тексас. \r\nВъпреки че полицията все още не е разпознала идентичността на нападателя, някои местни медии публикуваха информация, че името на извършителя е Девин Кели, уволнен дисциплинарно от Военновъздушните сили.  Цанко Цолов", "date": "2017.11.06", "title": "AFP: Нападателят от Тексас е разполагал със специализирана военна екипировка"}
{"url": "http://www.focus-news.net/news/2017/11/06/2454108/the-guardian-mesten-zhitel-e-ranil-i-presledval-napadatelya-ot-teksas.html", "text": "След като нападателят от Тексас, определен като млад мъж с военна екипировка е излязъл от сградата на църквата, където е открил огън по присъстващите, е бил на свой ред атакуван и прострелян, а в последствие и преследван от местен жител, пише The Guardian, като се позовава на данни от официалната пресконференция, дадена от властите на щата Тексас. \r\nИзвършителят, който според някои медии е 26-годишният Девин Кели, се е качил в автомобила си и се е опитал да избяга от непознатия местен жител, но впоследствие е катастрофил и намерен мъртъв в превозното средство. \r\nВсе още не е ясна самоличността на човека, ранил нападателя. \r\nПо-рано BBC съобщи, че нападателят на свой ред е бил атакуван, но това все още не бе потвърдено.  Цанко Цолов", "date": "2017.11.06", "title": "The Guardian: Местен жител е ранил и преследвал нападателя от Тексас"}
{"url": "http://www.focus-news.net/news/2017/11/06/2454109/the-independent-angliyskata-kralitsa-e-zamesena-v-skandala-s-rayskite-dosieta.html", "text": "Английската кралица Елизабет втора е замесена в скандала, свързан с т.нар. „Райски досиета“, пише The Independent. Разкрити документи показват, че херцогството Ланкастър, което е частно имение на британския монарх, е инвестирало около 10 млн. паунда в компании, регистрирани в Каймановите и Бермудските острови.  \r\nРазкритите над 13 млн. документи също така съдържат в себе си информация, че кралицата е инвестирала определени суми в няколко компании с лоша репутация, сред които и „БрайтХаус“, за която е известно, че е експлоатирала хора с психични проблеми като крайната цел е увеличение в печалбите. Тези инвестиции до сега не присъстваха в официалните данни на Кралския дворец относно неговите финанси, пише вестника. По-късно говорител на херцогството Ланкастър заяви, че „всички наши инвестиции са напълно одитирани и легитимни“.  Цанко Цолов", "date": "2017.11.06", "title": "The Independent: Английската кралица е замесена в скандала с „Райските досиета“"}
{"url": "http://www.focus-news.net/news/2017/11/06/2454110/kommersant-abu-bakr-al-bagdadi-e-izbyagal-ot-irak-v-siriya.html", "text": "Лидерът на терористичната организация „Ислямска държава“ е избягал от Ирак в Сирия на трети ноември, пише руското издание “Коммерсант“, позовавайки се на данни от иракски източник. Според данните, това е станало с такси, тъй като Багдади не е искал да привлича внимание. \r\nВестникът припомня, че Багдади бе начело на „Ислямска държава“ още от създаването на терористичната организация, като от 2015 г. насам многократно бе съобщено за неговата смърт от различни медии. Последният бе от юни тази година, след бомбардировка над град Ракка. \r\nМинистърът на отбраната на САЩ Джеймс Матис заяви по-рано, че не изключва възможността Багдади да е жив, докато според публикации в арабски медии, самопровъзгласилият се халиф най-вероятно се намира в района между сирийския град Албу Камал и разположеният на границата между Ирак и Сирия Ел Маядин.  Цанко Цолов", "date": "2017.11.06", "title": "„Коммерсант“: Абу Бакр ал Багдади е избягал от Ирак в Сирия"}
{"url": "http://www.focus-news.net/news/2017/11/06/2454111/the-telegraph-tereza-mey-izkaza-saprichastnost-kam-postradalite-v-teksas.html", "text": "Британският премиер Тереза Мей изказа съпричастност към пострадалите след масовата стрелба в Съдърланд Спрингс, Тексас, пише вестник Telegraph. В съобщението на министър-председателя, публикувано в социалната мрежа „Туитър“, нападението е определено като „ужасяваща стрелба“. Мей заяви още, случилото се е „трагично отнемане на живот“. \r\nАмериканските органи на реда все още търсят мотива на нападателя, който бе определен като млад мъж, разполагащ със специализирана военна екипировка и бойно оръжие. По-рано стана ясно, че 26 души са загубили живота си вследствие на атаката, а извършителят е бил прострелян от местен жител, впоследствие катастрофирал и намерен мъртъв в автомобила си, при опит за бягство.   Цанко Цолов", "date": "2017.11.06", "title": "The Telegraph: Тереза Мей изказа съпричастност към пострадалите в Тексас"}
{"url": "http://www.focus-news.net/news/2017/11/06/2454112/novaya-gazeta-edin-politsay-e-zaginal-sled-napadenie-v-ingushetiya.html", "text": "Един полицай е загинал след нападение срещу пункт на органите на реда в Ингушетия, пише “Новая Газета“. По официални данни, двама непознати мъже са пристигнали на мястото, като единият от тях е взривил носения от него колан с експлозиви почти веднага, докато вторият се е барикадирал в близка сграда, откъдето е започнал да стреля срещу органите на реда. В последствие нападателят е „неутрализиран“. \r\nСъобщено е само за един загинал полицай, но според източници на ТАСС, още един от служителите в пункта е загинал впоследствие от раните си. Трима са ранените след нападението.  Цанко Цолов", "date": "2017.11.06", "title": "“Новая Газета“: Един полицай е загинал след нападение в Ингушетия"}
{"url": "http://www.focus-news.net/news/2017/11/06/2454113/cnn-amerikanskite-voennovazdushni-sili-potvardiha-che-napadatelyat-ot-teksas-e-sluzhil-v-armiyata.html", "text": "Американските военновъздушни сили потвърдиха, че нападателят от Тексас е бил част от техните структури, предава CNN. Говорителката Ан Стефанек заяви, че нападателят, който бе идентифициран от местни медии като Девин Кели, е служил в логистична база в Ню Мексико от 2010 г. до неговото уволнение, като обаче не се посочва на какво основание 26-годишният мъж е бил уволнен и кога е станало това. \r\nСпоред данни на някои американски медии, които не са потвърдени от властите, Кели е бил изправен пред военен съд и разжалван, но неизвестно по какви обвинения. По-рано бе съобщено, че нападателят, който уби 26 души след стрелба в Съдърланд Спрингс, Тексас, е служил във Военновъздушните сили на страната, но това не бе официално потвърдено.  Цанко Цолов", "date": "2017.11.06", "title": "CNN: Американските Военновъздушни сили потвърдиха, че нападателят от Тексас е служил в армията"}
{"url": "http://www.focus-news.net/news/2017/11/06/2454114/skandal-mezhdu-dvama-66-godishni-mazhe-stana-prichina-za-ubiystvo-i-samoubiystvo-v-petrichkoto-selo-kapatovo-obzor.html", "text": "Мъж се е самоубил, след като е извършил убийство на друг мъж в петричкото село Капатово. Инцидентът стана на 5 ноември, а сигналът за него е подаден на телефон 112 около 12.48 часа. И двамата мъже са от село Капатово и са на 66-годишна възраст. Причина за случилото се е скандал между двамата мъже.\r\nПо-рано през деня в област Благоевград е регистриран и още един инцидент, завършил със смърт. Става дума за ловец, който по време на лов в местност край село Горно Лешко се е самопрострелял. Мъжът е починал на път за болницата в областния център.\r\nРаботата по изясняването на двата случая продължава.\r\nЛивия НИНОВА", "date": "2017.11.06", "title": "Скандал между двама 66-годишни мъже стана причина за убийство и самоубийство в петричкото село Капатово (ОБЗОР)"}
{"url": "http://www.focus-news.net/news/2017/11/06/2454115/daily-express-politsiyata-proveryava-signal-za-otvlecheno-dete-v-manchestar.html", "text": "Полицията проверява сигнал за отвлечено малко момиченце в английския град Манчестър, пише Daily Express. Местните органи на реда извършват проверки на всички коли, напускащи градския парк „Хийтън“, като според данни на очевидци, чийто автомобили са били претърсени, полицаите са със специална екипировка. Около 30 служители на местното полицейско управление участват в акцията, като най-малко между 300 и 400 автомобила са били претърсени без успех, акцията продължава все още. \r\nНе е ясно кой е подал сигнала или при какви обстоятелства е изчезнало малкото момиченце. \r\nЕдин от представителите на местните органи на реда заяви, че иска „хората да са на ясно, че ние приемаме този сигнал сериозно и сме готови за всички възможни опции“.  Цанко Цолов", "date": "2017.11.06", "title": "Daily Express: Полицията проверява сигнал за отвлечено дете в Манчестър"}
{"url": "http://www.focus-news.net/news/2017/11/06/2454116/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "След като нападателят от Тексас, определен като млад мъж с военна екипировка е излязъл от сградата на църквата, където е открил огън по присъстващите, е бил на свой ред атакуван и прострелян, а в последствие и преследван от местен жител, пише The Guardian, като се позовава на данни от официалната пресконференция, дадена от властите на щата Тексас. \r\nИзвършителят, който според някои медии е 26-годишният Девин Кели, се е качил в автомобила си и се е опитал да избяга от непознатия местен жител, но впоследствие е катастрофил и намерен мъртъв в превозното средство. \r\nВсе още не е ясна самоличността на човека, ранил нападателя. \r\nПо-рано BBC съобщи, че нападателят на свой ред е бил атакуван, но това все още не бе потвърдено. \r\n*** Английската кралица Елизабет втора е замесена в скандала, свързан с т.нар. „Райски досиета“, пише The Independent. Разкрити документи показват, че херцогството Ланкастър, което е частно имение на британския монарх, е инвестирало около 10 млн. паунда в компании, регистрирани в Каймановите и Бермудските острови.  \r\nРазкритите над 13 млн. документи също така съдържат в себе си информация, че кралицата е инвестирала определени суми в няколко компании с лоша репутация, сред които и „БрайтХаус“, за която е известно, че е експлоатирала хора с психични проблеми като крайната цел е увеличение в печалбите. Тези инвестиции до сега не присъстваха в официалните данни на Кралския дворец относно неговите финанси, пише вестника. По-късно говорител на херцогството Ланкастър заяви, че „всички наши инвестиции са напълно одитирани и легитимни“. \r\n*** Британският премиер Тереза Мей изказа съпричастност към пострадалите след масовата стрелба в Съдърланд Спрингс, Тексас, пише вестник Telegraph. В съобщението на министър-председателя, публикувано в социалната мрежа „Туитър“, нападението е определено като „ужасяваща стрелба“. Мей заяви още, случилото се е „трагично отнемане на живот“. \r\nАмериканските органи на реда все още търсят мотива на нападателя, който бе определен като млад мъж, разполагащ със специализирана военна екипировка и бойно оръжие. По-рано стана ясно, че 26 души са загубили живота си вследствие на атаката, а извършителят е бил прострелян от местен жител, впоследствие катастрофирал и намерен мъртъв в автомобила си, при опит за бягство.  \r\n*** Полицията проверява сигнал за отвлечено малко момиченце в английския град Манчестър, пише Daily Express. Местните органи на реда извършват проверки на всички коли, напускащи градския парк „Хийтън“, като според данни на очевидци, чийто автомобили са били претърсени, полицаите са със специална екипировка. Около 30 служители на местното полицейско управление участват в акцията, като най-малко между 300 и 400 автомобила са били претърсени без успех, акцията продължава все още. \r\nНе е ясно кой е подал сигнала или при какви обстоятелства е изчезнало малкото момиченце. \r\nЕдин от представителите на местните органи на реда заяви, че иска „хората да са на ясно, че ние приемаме този сигнал сериозно и сме готови за всички възможни опции“. \r\n***", "date": "2017.11.06", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/06/2454117/v-shumen-organizirat-konkurs-za-moto-na-kampaniyata-svarzana-sas-svetovniya-den-za-borba-s-hivspin-1-dekemvri.html", "text": "Регионална здравна инспекция – Шумен съвместно с Общински здравен център гр. Шумен организира конкурс за изготвяне на мото за кампанията свързана с 1 декември – Световен ден за борба с ХИВ/СПИН. Това съобщиха от здравната инспекция. Мотото, което спечели първо място ще се използва за целогодишната информационна кампания през 2018 г. с акцент върху превенцията, образованието и информираността за ХИВ/СПИН на територията на област Шумен. Оценяването на проектите ще се извърши от жури. Резултатите ще бъдат обявени до 12 януари 2018 г. на сайта на Регионална здравна инспекция – Шумен. В конкурса могат да вземат участие всички ученици от 8 до 12 клас от община Шумен. Участниците могат да изпращат своите предложения на посочените административни или електронни адреси на Регионална здравна инспекция и Общински здравен център за информация, консултации и образование. За призьорите в конкурса са предвидени награди.", "date": "2017.11.06", "title": "В Шумен организират конкурс за мото на кампанията, свързана със Световния ден за борба с ХИВ/СПИН- 1 декември"}
{"url": "http://www.focus-news.net/news/2017/11/06/2454118/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Намерени са останките на разбилия се в Саудитска Арабия хеликоптер, превозващ на борда си един от членовете на кралското семейство и няколко политически фигури, пише руският вестник “Известия“, като се позовава на данни от пресцентъра на Министерството на вътрешните работи на страната. \r\nИзданието припомня, че хеликоптерът се разби близо до границата с Йемен по време на контролен полет. На борда му са се намирали общо девет души, сред които принц Мансур бин Сукрин и началникът на полицията на областта Асир, както и някои политически фигури. Агенция „Фокус“ напомня, че по-рано бе съобщено за разбил се хеликоптер в Саудитска Арабия, като причините относно катастрофата все още не са известни. Инцидентът става малко след като в страната бе извършен арест на голям брой високопоставени политически лица и членове на кралското семейство, като главното обвинение срещу тях е участие в корупционни схеми. \r\n*** Лидерът на терористичната организация „Ислямска държава“ е избягал от Ирак в Сирия на трети ноември, пише руското издание “Коммерсант“, позовавайки се на данни от иракски източник. Според данните, това е станало с такси, тъй като Багдади не е искал да привлича внимание. \r\nВестникът припомня, че Багдади бе начело на „Ислямска държава“ още от създаването на терористичната организация, като от 2015 г. насам многократно бе съобщено за неговата смърт от различни медии. Последният бе от юни тази година, след бомбардировка над град Ракка. \r\nМинистърът на отбраната на САЩ Джеймс Матис заяви по-рано, че не изключва възможността Багдади да е жив, докато според публикации в арабски медии, самопровъзгласилият се халиф най-вероятно се намира в района между сирийския град Албу Камал и разположеният на границата между Ирак и Сирия Ел Маядин. \r\n*** Един полицай е загинал след нападение срещу пункт на органите на реда в Ингушетия, пише “Новая Газета“. По официални данни, двама непознати мъже са пристигнали на мястото, като единият от тях е взривил носения от него колан с експлозиви почти веднага, докато вторият се е барикадирал в близка сграда, откъдето е започнал да стреля срещу органите на реда. В последствие нападателят е „неутрализиран“. \r\nСъобщено е само за един загинал полицай, но според източници на ТАСС, още един от служителите в пункта е загинал впоследствие от раните си. Трима са ранените след нападението. \r\n***", "date": "2017.11.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/11/06/2454119/reuters-donald-tramp-se-stremi-kam-podobryavane-na-ikonomicheskite-vrazki-s-yaponiya.html", "text": "Американският президент Доналд Тръмп  заяви, че САЩ ще се стремят към подобряване на икономическите връзки с Япония, предава Reuters. Изявлението е направено по време на визитата на Тръмп в Япония, която е част от 12-дневното му пътува в Азия.\r\nВ неделя американският президент се срещна с японския премиер Шиндзо Абе, като двамата играха голф, след което обядваха и вечеряха заедно. Официалната среща е насрочена за понеделник, като се очаква главните теми на разговор да бъдат севернокорейската заплаха и двустранните икономически отношения.  Цанко Цолов", "date": "2017.11.06", "title": "Reuters: Доналд Тръмп се стреми към подобряване на икономическите връзки с Япония"}
{"url": "http://www.focus-news.net/news/2017/11/06/2454120/anadolu-agency-turskiyat-premier-shte-se-sreshtne-s-amerikanskiya-vitseprezident-v-beliya-dom.html", "text": "Турският премиер Бинали Йълдъръм ще се срещне с американския вицепрезидент Майк Пенс, предава Anadolu Agency, като се позовава на свои източници, близки до министър-председателя, но пожелали да запазят анонимност. \r\nДвамата ще обсъдят двустранните отношения, икономическите, политическите и военните връзки, както и въпроси от регионално значение, каквито са кризите в Сирия и Ирак. \r\nСрещата ще бъде част от четиридневното посещение на Йълдъръм в САЩ.  Цанко Цолов", "date": "2017.11.06", "title": "Anadolu Agency: Турският премиер ще се срещне с американския вицепрезидент в Белия дом"}
{"url": "http://www.focus-news.net/news/2017/11/06/2454121/veliko-tarnovo-administrativnite-uslugi-v-oblastnata-administratsiya-v-grada-mogat-da-se-zaplashtat-i-chrez-pos-terminal.html", "text": "Гражданите и фирмите ползващи административни услуги, предоставяни от Областна администрация Велико Търново, вече могат да плащат дължимите такси и с банкова карта, чрез ПОС терминално устройство, съобщават от Областна администрация. Апаратът е разположен в гишето за административно обслужване в сградата на администрацията на втория етаж. Терминалното устройство работи с дебитни или кредитни карти VISA, Visa Electron, V PAY, MasterCard, Maestro и Борика.\r\nЗа картови плащания към бюджетни организации, физическите и юридическите лица не заплащат банкови комисиони и такси, съгласно чл. 4, ал. 5 от Закона за ограничаване на плащанията в брой.\r\nДосега плащането на таксите ставаше в брой или по банков път. Въвеждането на ПОС терминалното устройство е с цел улесняване на гражданите, а същото е и част от политиката на правителството за намаляване на финансовата тежест на задължените лица при извършване на техните плащания към бюджета. новата възможност за разплащане цели и намаляване на плащанията в брой и акцентиране върху безналичните плащания от страна на администрацията.", "date": "2017.11.06", "title": "Велико Търново: Административните услуги в Областната администрация в града могат да се заплащат и чрез ПОС терминал"}
{"url": "http://www.focus-news.net/news/2017/11/06/2454122/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп  заяви, че САЩ ще се стремят към подобряване на икономическите връзки с Япония. Изявлението е направено по време на визитата на Тръмп в Япония, която е част от 12-дневното му пътува в Азия.\r\nВ неделя американският президент се срещна с японския премиер Шиндзо Абе, като двамата играха голф, след което обядваха и вечеряха заедно. Официалната среща е насрочена за понеделник, като се очаква главните теми на разговор да бъдат севернокорейската заплаха и двустранните икономически отношения. \r\n*** Американските военновъздушни сили потвърдиха, че нападателят от Тексас е бил част от техните структури. Говорителката Ан Стефанек заяви, че нападателят, който бе идентифициран от местни медии като Девин Кели, е служил в логистична база в Ню Мексико от 2010 г. до неговото уволнение, като обаче не се посочва на какво основание 26-годишният мъж е бил уволнен и кога е станало това. \r\nСпоред данни на някои американски медии, които не са потвърдени от властите, Кели е бил изправен пред военен съд и разжалван, но неизвестно по какви обвинения. По-рано бе съобщено, че нападателят, който уби 26 души след стрелба в Съдърланд Спрингс, Тексас, е служил във Военновъздушните сили на страната, но това не бе официално потвърдено. \r\n*** След като нападателят от Тексас, определен като млад мъж с военна екипировка е излязъл от сградата на църквата, където е открил огън по присъстващите, е бил на свой ред атакуван и прострелян, а в последствие и преследван от местен жител, според данни съобщени на официалната пресконференция, дадена от властите на щата Тексас. \r\nИзвършителят, който според някои медии е 26-годишният Девин Кели, се е качил в автомобила си и се е опитал да избяга от непознатия местен жител, но впоследствие е катастрофил и намерен мъртъв в превозното средство. \r\nВсе още не е ясна самоличността на човека, ранил нападателя. \r\n*** Английската кралица Елизабет втора е замесена в скандала, свързан с т.нар. „Райски досиета“. Разкрити документи показват, че херцогството Ланкастър, което е частно имение на британския монарх, е инвестирало около 10 млн. паунда в компании, регистрирани в Каймановите и Бермудските острови.  \r\nРазкритите над 13 млн. документи също така съдържат в себе си информация, че кралицата е инвестирала определени суми в няколко компании с лоша репутация, сред които и „БрайтХаус“, за която е известно, че е експлоатирала хора с психични проблеми като крайната цел е увеличение в печалбите. Тези инвестиции до сега не присъстваха в официалните данни на Кралския дворец относно неговите финанси, пише вестника. По-късно говорител на херцогството Ланкастър заяви, че „всички наши инвестиции са напълно одитирани и легитимни“. \r\n*** Бившият лидер на Каталуния Карлес Пучдемон бе освободен от съда в Брюксел в неделя. Доскорошният председател на Женералитета и другите четирима министри от разпуснатото правителство  нямат право да напускат Белгия и трябва да дадат адреса  в който са отседнали до повторното разглеждане на делото им след 15 дни. \r\nПучдемон и другите четирима бивши министри бяха освободени в неделя, 15 часа след като се предадоха доброволно на белгийските власти, във връзка с издадена от Мадрид европейска заповед за тяхното задържане. Испанското правителство повдигна срещу тях обвинения в опит за бунт и организиране на размирици, заради декларацията за независимост на Каталуния, което правителството на Пучдемон прочете. Впоследствие това доведе до налагане на пряко управление над автономната област, разпускане на правителството и организиране на нови избори, насрочени за 21 декември. \r\n*** Намерени са останките на разбилия се в Саудитска Арабия хеликоптер, превозващ на борда си един от членовете на кралското семейство и няколко политически фигури, според данни от пресцентъра на Министерството на вътрешните работи на страната. \r\nХеликоптерът се разби близо до границата с Йемен по време на контролен полет. На борда му са се намирали общо девет души, сред които принц Мансур бин Сукрин и началникът на полицията на областта Асир, както и някои политически фигури. \r\nАгенция „Фокус“ напомня, че по-рано бе съобщено за разбил се хеликоптер в Саудитска Арабия, като причините относно катастрофата все още не са известни. Инцидентът става малко след като в страната бе извършен арест на голям брой високопоставени политически лица и членове на кралското семейство, като главното обвинение срещу тях е участие в корупционни схеми. \r\n***Заплахата за взривяване на сградата на Болшой театър в центъра на Москва се оказа фалшива.\r\n„Театърът вече работи в обичайния си режим“, съобщиха от там.\r\nОт руската служба за извънредни ситуации съобщиха, че проверката на сградата е завършена и „не е открито нищо подозрително“.\r\nПроверката е проведена от три екипа сапьори със служебни кучета. Докато тя е траяла, от сградата бяха евакуирани 3500 души, които се бяха събрали в Бетховенската зала на Болшой театър, за да присъстват на концерта „Сърп и чук“, посветен на 100-годишнината от Октомврийската революция.\r\nАгенция „Фокус“ припомня, че в последно време в Русия постоянно се получават бомбени заплахи за обществени обекти, сред които търговски центрове, кина, ресторанти, кафенета и др. До този момент заради заплахите са евакуирани над 30 хиляди души и нито от тях не се оказа истинска.\r\n*** Президентът на САЩ Доналд Тръмп заяви, че ще проведе среща, лице-в-лице, с руския си колега Владимир Путин следващата седмица, в кулоарите на азиатския икономически форум, на който двамата ще присъстват.\r\n“Мисля, че се очаква аз и Путин да проведем среща, да“, заяви американският президент пред репортерите на борда на Air Force One. „Искаме помощта на Путин за Северна Корея и ще се срещна с много различни лидери по този въпрос“.\r\n„Русия граничи със Северна Корея. Те също са много загрижени, мисля че от това, че Северна Корея тласка региона към криза. Естествено, Русия трябва да играе роля в разрешаването на конфликта“, заяви висшестоящ служител на Белия Дом пред телевизията. Той обясни защо Тръмп иска помощ от Путин. „Русия има задължения, като една от страните основателки на ООН с право на вето, да спазва резолюциите на Съвета за сигурност на ООН... включително санкциите, които бяха наложени срещу Пхенян по-рано тази година“.\r\nСрещата, за която говорителят на руския президент каза, че се подготвя от няколко седмици, ще се случи в напрегнат момент на отношенията между двете страни, предизвикан от размяната на санкции, кризата в Сирия и разследването за намеса на Русия в президентските избори на САЩ през 2016 година. Тя ще се проведе в град Да Нанг, във Виетнам, където двамата ще участват в срещата на върха на организацията за „Азиатско-тихоокеанско икономическо сътрудничество“(АПЕК, АТЕС).\r\nДмитрий Песков, говорителят на Путин, заяви, че „важността от срещите между президентите на САЩ и Русия за международните отношения трудно може да бъде недооценена“.\r\nАгенция „Фокус“ припомня, че това ще бъде втората среща между лидерите на двете свръхдържави, след като те проведоха разговор, продължил повече от два часа и половина, в кулоарите на срещата на Г-20 в Хамбург, Германия, когато двамата постигнаха договорка за създаването на зони за деескалация в Сирия и др.\r\n*** Президентът на САЩ Доналд Тръмп заяви, че „със сигурност ще е отворен“ за среща с лидера на Северна Корея Ким Чен-ун, според думите на президента, изказани по време на телевизионно интервю.\r\nТой бе попитан, дали „някога би седнал до диктатора (Ким Чен-ун)\", на което отговори, че би провел среща с всеки азиатски лидер.\r\n„Ще седна до всеки“, заяви той. \"Не мисля, че това би представлявало слабост или сила, просто мисля, че да говориш с хората не е лошо нещо“.\r\n„Така че със сигурност съм отворен за среща, но да видим накъде ще тръгнат нещата. Мисля, че в момента е прекалено рано, за да говорим по този въпрос“.\r\nОт изданието коментират, че това е един от малкото примирителни коментари на американския президент, по време на словесната престрелка между двамата лидери заради ядрената програма на Пхенян, течаща от няколко месеца насам. \r\nЗа разлика от това, в неделя севернокорейците излязоха с нова серия обидни коментари за Тръмп, във връзка с двуседмичната му обиколка в Азия. В момента американският държавен глава се намира на тридневно посещение в Япония.\r\n***", "date": "2017.11.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/06/2454123/cnn-napadatelyat-ot-teksas-ima-prisada-ot-voenno-sadilishte-zaradi-nasilie-nad-saprugata-i-deteto-si.html", "text": "Нападателят от Тексас, идентифициран официално като Девин Кели, има присъда от военно съдилище заради упражняване на насилие срещу своята съпруга и дете, предава CNN, като се позовава на данни, съобщени от официален говорител на армията. \r\nПрез 2012 г., той е изправен пред военен съд, като след края на процеса, вината му е доказана, заради което е осъден на 12 месеца затвор и разжалване до по-нисък военен чин. През 2014 г. е окончателно уволнен заради лошо поведение. \r\nМотивът за извършеното от него нападение, в резултат на което според официални данни 26 души бяха убити, все още не е разкрит.  Цанко Цолов", "date": "2017.11.06", "title": "CNN: Нападателят от Тексас има присъда от военно съдилище заради насилие над съпругата и детето си"}
{"url": "http://www.focus-news.net/news/2017/11/06/2454124/politico-rumantsi-protestiraha-zaradi-promeni-v-zakona-protiv-koruptsiyata.html", "text": "Повече от 20 хил. румънци излязоха на протест из цялата страна в неделя, заради планирани промени в закона против корупцията, пише Politico. \r\nПроявата на гражданско недоволство става само девет месеца след най-големият протест в историята на страната от 1989 г. насам, когато правителството бе принудено да се откаже от въвеждането на закон, според който някои видове корупция няма да се третират като престъпление. Управляващите заявиха, че все пак тези промени ще трябва да бъдат въведени заради нареждане на Конституционния съд. В неделя протестите започнаха, защото някои от планираните изменения влязоха за обсъждане в Народното събрание. \r\nВ Букурещ събралите се пред сградата на Парламента скандираха „крадци през нощта, мафиоти през деня“.  Цанко Цолов", "date": "2017.11.06", "title": "Politico: Румънци протестираха заради промени в закона против корупцията"}
{"url": "http://www.focus-news.net/news/2017/11/06/2454125/afp-yuzhna-koreya-obyavi-novi-sanktsii-sreshtu-phenyan.html", "text": "Южна Корея обяви нови санкции срещу Пхенян, първите въведени от сегашния президент Мун Дже-ин, предава AFP. Съобщението е направено в понеделник, ден преди американският президент Доналд Тръмп да кацне в Сеул на планирано посещение, част от азиатската му визита. \r\nОбщо 18 севернокорейски банкери са обвинени за участие във финансирането на ядрената програма на Пхенян. В съобщението, публикувано на интернет страницата на Министерството на външните работи,  се казва „тези хора работеха отвъд морето, представлявайки севернокорейските банки и участвайки в осигуряването на парите, нужни за развиване на оръжия за масово унищожение“. \r\nСанкциите се изразяват в забрана на южнокорейски институции, физически и юридически лица да сключват каквито и да е споразумение с вкараните в списъка. \r\nСрещу всички 18 души има и действащи санкции, въведени от САЩ. Цанко Цолов", "date": "2017.11.06", "title": "AFP: Южна Корея обяви нови санкции срещу Пхенян"}
{"url": "http://www.focus-news.net/news/2017/11/06/2454126/aktualna-patna-obstanovka.html", "text": "Температурите ще са в интервала от - 6 до + 10. Времето над цялата страна е с разкъсана облачност. Слаб вятър духа в областите Добрич, Търговище, Смолян, Силистра, Хасково,   Слаб дъжд вали в района на Омуртаг/обл.Търговище/, Каблешково, Карнобат и Дюлински проход/обл.Бургас/.  Пътните настилки са предимно сухи.Ограничена видимост поради мъгла в областите Добрич, Враца районите на Луковит/обл.Ловеч/, Омуртаг и Боаза/обл.Търговище/, Благоевград и Кресна, Берковица/обл.Монтана/, по поречието на р.Струма/обл.Кюстендил/, проход“Република“/обл.Ст.Загора/, Пордим и Гулянци/обл.Плевен/, Видин, Дюлински проход/обл.Бургас/. Това съобщиха от пресцентъра на Агенция \"Пътна инфраструктура\".\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци.Срок до 15.11.2017 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ Хемус от км 25+000 до км 26+000 посока Варна се осъществява с повишено внимание, поради ремонтни дейности в аварийната лента. Водачите да се движат с повишено внимание в посочения участък. Срок до 07.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 06.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nПът III-1503: Движението по път ІІІ-1503 Бутан – Софрониево от км 0+000 до км 6+363 се осъществява с повишено внимание, поради полагане на хоризонтална маркировка. Срок до 06.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента поради ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nПът III-8601: Движението по път III-8601 Пловдив – летище Пловдив се осъществява в една лента, поради ремонт на ж. п. прелез. Срок до 06.11.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета, поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.06", "title": "Актуална пътна обстановка"}
{"url": "http://www.focus-news.net/news/2017/11/06/2454127/predstoyashti-mezhdunarodni-sabitiya-za-6-noemvri-agentsiya-fokus.html", "text": "Продължава развитието на ситуацията в Съдърланд Спрингс, Тексас. \r\n*** Американският президент Доналд Тръмп е на среща с премиера на Япония Шиндзо Абе, очаква се севернокорейската заплаха да е главната тема на разговор. \r\n*** Продължава развитието на кризата около Каталуния, след като бившият председател на Женералитета Карлес Пучдемон се предаде на полицията в Брюксел. \r\n*** Канцлерът Ангела Меркел ще съобщи какъв е напредъка по преговорите за формиране на нова управляваща коалиция. \r\n*** Саудитска Арабия провежда масови арести на официални лица, които според властите са замесени в корупционни скандали. \r\n***", "date": "2017.11.06", "title": "Предстоящи международни събития за 6 ноември (Агенция \"Фокус\")"}
{"url": "http://www.focus-news.net/news/2017/11/06/2454128/predstoyashti-sabitiya-v-stranata-za-6-noemvri-agentsiya-fokus.html", "text": "***\r\nОт 14.00 часа в Регионален исторически музей, министърът на регионалното развитие и благоустройството Николай Нанков ще открие Годишното информационно събитие на Оперативна програма „Региони в растеж” 2014-2020.\r\n***\r\nОт 09.00 часа II състав на Специализирания наказателен съд ще гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.20 часа XVI състав на Специализирания наказателен съд ще гледа делото срещу Никола М. за организиране и ръководене на организирана престъпна група. \r\n***\r\nОт 09.30 часа ХVI състав на Специализирания наказателен съд ще гледа делото срещу Георги Х., Иван И.,  Александър К., Енчо Я. и др. за организиране и ръководене на организирана престъпна група. \r\n***\r\nОт 10.30 часа в Националния пресклуб на БТА, Институтът за икономика и международни отношения и Фондация „Фридрих Еберт”  ще представи резултати от изследване сред демотивираните българи. Изследването анализира профила и мотивацията на българските граждани, които са в работоспособна възраст, но не работят и не си търсят активно работа.\r\n***\r\nОт 11.00 часа в централата на КТ „Подкрепа“ ще се състои пресконференция на тема „Така наречения „клас прослужено време“ отвъд арогантността и неистините“. \r\n***\r\nОт 14.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през границата. \r\n***\r\nОт 14.00 часа и от 18.00 часа на сцената на Театър „Българска армия“ в София ще бъде представен мюзикъла за деца от деца „Едно лято в едно блато” – съвместна продукция на малките артисти от Детско-юношеска школа за опера и балет/ДЮСОБ/ „Маргаритки“ при Държавна опера-Стара Загора и артисти на Операта. \r\n***\r\nОт 18.00 часа в галерия „Средец” на Министерството на културата председателят на Съюза на българските художници Любен Генов ще открие юбилейната изложба „20 години галерия „Видима” с творби от фонда на едноименния художествен институт.\r\n***\r\nОт 18.30 часа в Университета по Архитектура, Строителство и Геодезия (Зала 230, ет.2, централен вход) ще се състои публично обсъждане за временното експониране на художествената инсталация „БРОНЗОВАТА КЪЩА”.\r\n***\r\nОт 18.30 часа в Литературен клуб „Перото“ ще бъде представена книгата „Писмо до сестра ми“.\r\n***\r\nОт 10.30 часа в зала 114 на Учебен корпус 1 един от най-известните невролози в света – д-р Хари Шнайдер ще изнесе публична лекция за аутизма. \r\n***\r\nОт 14.00 часа в зала 316 на Учебен корпус 1 на ЮЗУ „Неофит Рилски“ директорът на Кеймбриджкия институт за обучение по супервизия – Антеа Милър (Anthea Millar) ще изнесе лекция.\r\n***\r\nВ 10.00 часа в централата на ПП ГЕРБ на ул. „Константин Андрованти 5“ народният представител Иван Вълков ще има открита приемна за граждани.\r\n***\r\nОт 13.00 часа в централата на БСП на ул. „Македония” 33, приемен ден ще имат народните представители проф. Анелия Клисарова и Иван Иванов. \r\n*** \r\nОт 11.00 часа в залата за пресконференции на стадион „Ивайло” във Велико Търново ще се проведе съвместна пресконференция на Winbet и Футболен клуб „Етър Велико Търново”. На събитието ще присъстват представители на Winbet, както и проф. Георги Камарашев – зам.-кмет на Община В. Търново и председател на УС на „Етър”, и футболистите Иван Стоянов и Иван Петков. \r\n***  \r\nОт 17.00 часа в изложбената зала на къщата музей „Алеко Константинов“ ще се проведе творческа среща с Дима Чонова по повод новата ѝ книга „Струните на тишината“. \r\n***\r\nНародният представител от ГЕРБ-Враца Красен Кръстев организира приемна за граждани в община Мездра. От 10.30 часа той ще разговаря с жителите на Елисейна, а от 14.00 часа започва срещата в Люти дол. Приемният ден и в двете населени места ще се проведе в сградата на кметствата.  \r\n***\r\nОт 14.00 часа в Регионална библиотека „Дора Габе“ – Арт галерия, ще бъде представена изложба на Дневен център за възрастни хора с увреждания към Център за психично здраве  „Д-р Петър Станчев” – „Есенна палитра“. \r\n***\r\nОт 18.00 часа в драматичен театър „Йордан Йовков“ ще се играе спектакълът „Гераците“. \r\n***\r\nОт 10.30 часа в клуба на БСП в Камено, народният представител от ПГ на „БСП за България” Николай Тишев организира приемна за граждани. \r\n***\r\nОт 12.00 часа в читалище „Братство” ще се проведе пресконференция за представяне на дейностите по проект „Енергийна ефективност в многофамилни жилищни сгради“. \r\n*** \r\nВ 09.15 часа пред сградата на Окръжния съд в Пазарджик  ще се проведе протестен митинг срещу управлението на кмета на община Септември Марин Рачев.\r\n*** \r\nВ 10.00 часа в Окръжният съд в Пазарджик  ще се гледа делото срещу кмета на община Септември Марин Рачев за укриване на данъци в особено големи размери.\r\n***\r\nОт 09.30 часа в зала 10 на Пловдивския окръжен съд ще се гледа делото срещу подсъдимите Нели К. и Фанка Д., обвинени в присвояване на значителни суми пари. \r\n***\r\nОт 09.30 часа в зала 2 на Пловдивския районен съд ще се гледа делото срещу Благовест М., който е с повдигнати  4 обвинения  за престъпления – за блудство, закана за убийство, увреждане на имущество и за груби и непристойни действия. \r\n*** \r\nОт 10.00 часа в Комплекса за социални услуги „Св. Георги” зам.-министърът на образованието Деница Сачева ще връчи дипломи за професионална квалификация на успешно положилите изпит жени в социалното предприятие „Шивашка работилница”.\r\n*** \r\nОт 10.30 часа в „Ротари парк“ до СУ „Свети Седмочисленици“ кметът на Пловдив инж. Иван Тотев и кметът на район „Тракия“ ще открият нова детска площадка.\r\n***\r\nОт 11.00 часа в ОУ „Княз Александър I” прокурори ще изнесат лекция пред ученици за компютърните престъпления и наркотиците. Инициативата се осъществява съвместно между Апелативната прокуратура и Регионалното управление по образование.\r\n***\r\nОт 11.00 часа в зала №1 на Пловдивския апелативен съд ще се гледа дело, образувано по жалба на подсъдимия Александър Д. срещу присъда на Окръжен съд – Пазарджик, с която е признат за виновен в причиняване на смърт по непредпазливост, след като е нарушил правилата за движение по пътищата. \r\n***\r\nОбщинските съветници от градската структура на ГЕРБ организират приемни за граждани със следния график: в офиса на ГЕРБ в район „Южен” - Даниела Дженева - от 17.00 до 18.00 часа, Атанас Узунов - от 17.30 до 19.00 часа; часа в офиса на ГЕРБ в район „Източен” - Спартак Николов - от 17.00 до 18.30 часа, Вихър Захов - от 17.00 до 18.30 часа, Спартак Николов - от 17.00 до 18.30 часа; в офиса на ГЕРБ в район „Тракия” - Вера Тоскова - от 16.00 до 18.00 часа; в офиса на ГЕРБ в район „Централен” - Александър Радев - от 17.30 до 19.00 часа.\r\n***\r\nОт 10.00 часа в офиса на ПП ГЕРБ в Средец, народният представител Галя Василева ще има приемен ден. \r\n***\r\nОт 11.00 часа в зала 2 на Община Стара Загора пресконференция ще дадат организаторите на деветото издание на Международния конкурс за млади тромпетисти. \r\n***\r\nОт 12.00 часа в Регионалния пресклуб на БТА бившият областен координатор на НФСБ в Хасково – Кръстю Кръстев ще даде пресконференция.\r\n***\r\nОт 17.30 часа в сградата на НЧ „Добри Войников-1856“ с представяне на изложбата „Българската анкета по полския въпрос“ официално ще бъде открита инициативата Дни на Полша.", "date": "2017.11.06", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2017/11/06/2454129/26-dushi-zaginaha-sled-masova-strelba-v-teksas-napadatelyat-e-identifitsiran-no-motivat-mu-ostava-neizvesten-obzor.html", "text": "Към 11:30 местно време в неделя, 26-годишния бивш военен Девин Кели, влиза в баптистка църква в малкото градче Съдърланд Спрингс, щата Тексас, и открива огън с бойна пушка по събралите се за редовната литургия хора. В резултат, по данни, съобщени от губернатора на щата и предадени от AFP, 26 души са загубили живота си, като има и голям брой ранени. Стана ясно, че нападателят се е опитал да избяга от местопрестъплението, но е намерен мъртъв в личния си автомобил на около осем километра от Съдърланд Спрингс. Първоначално местните медии смятаха, че катастрофиралия беглец е бил преследван от полицията, но от органите на реда отрекоха това, предаде CNN. Вместо това, по данни, съобщени първоначално от BBC, и след това потвърдени на пресконференция, местен жител на градчето е отвърнал на огъня на Кели, докато нападателят е излизал от храмовата сграда. The Guardian разкри в електронното си издание, че все още неизвестният местен жител е успял да рани бившият военен, поради което Кели е опитал да осъществи неуспешния си опит за бягство. Все още не е ясно обаче дали наистина извършителя е бил прострелян или сам е сложил край на живота си.\r\nАмерикански медии, след които телевизионните канали ABC и NBC, разпространиха информация, според която нападателят е бивш военен, случил във Военновъздушните сили, но впоследствие разжалван. Това бе потвърдено от говорител на американската армия впоследствие, който разкри, че Кели е бил изправен през военен съд през 2012 г., защото е упражнявал насилие срещу жена си и детето си, предаде CNN. Признат за виновен и осъден на 12 месеца затвор и понижаване на военния му чин, Кели не си е взел бележка, защото през 2014 е уволнен дисциплинарно от въоръжените сили поради системно лошо поведение. \r\nВъпреки това, той е имал достъп до военна екипировка, тъй като разполагал с бронезащитна жилетка и бойно оръжие. Все още не е ясен мотивът на Кели, като по случая тече разследване. Няма официални данни и за точния брой на ранените, но от пресцентъра на МВнР съобщиха, че за сега не е постъпила информация за пострадали българи. \r\nАмериканският президент Доналд Тръмп, който е на посещение в Азия, изрази своята съпричастност с роднините на загиналите и пострадалите, същото направи и британския премиер Тереза Мей, която, както пише Telegraph, определи нападението като „трагично отнемане на  живот“.", "date": "2017.11.06", "title": "26 души загинаха след масова стрелба в Тексас, нападателят е идентифициран, но мотивът му остава неизвестен (ОБЗОР)"}
{"url": "http://www.focus-news.net/news/2017/11/06/2454130/nimh-maksimalnite-temperaturi-shte-sa-mezhdu-11-i-16.html", "text": "Атмосферното налягане няма да се променя съществено, ще е близко до средното за месеца. Днес облачността в източните райони ще е по-често значителна, без валежи. Над Западна България ще е предимно слънчево. На места в низините и котловините до обяд ще има мъгла. Почти тихо, след обяд със слаб вятър от изток-югоизток. Максималните температури ще са между 11° и 16°, по-ниски в районите с трайна мъгла. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието облачността ще е по-често значителна, почти без валежи. Ще духа  слаб югоизточен вятър. Максимална температура на въздуха 13°-15°, близка до температурата на морската вода. Вълнението на морето ще бъде 2-3 бала.\r\nНад планините ще бъде предимно слънчево. Ще духа слаб юг-югозападен вятър. Максимална температура на височина 1200 метра – около 8°, на 2000 метра – около 3°.", "date": "2017.11.06", "title": "НИМХ: Максималните температури ще са между 11° и 16°"}
{"url": "http://www.focus-news.net/news/2017/11/06/2454131/ministar-nikolay-nankov-shte-otkrie-godishno-informatsionno-sabitie-na-operativna-programa-regioni-v-rastezh.html", "text": "Министърът на регионалното развитие и благоустройството Николай Нанков ще открие Годишното информационно събитие на Оперативна програма „Региони в растеж” 2014-2020. Това съобщиха от пресцентъра на Министерство на регионалното развитие и благоустройството. То ще се проведе от 14.00 часа в Регионален исторически музей – София (пл. „Бански“ 1).", "date": "2017.11.06", "title": "Министър Николай Нанков ще открие годишно информационно събитие на Оперативна програма „Региони в растеж“"}
{"url": "http://www.focus-news.net/news/2017/11/06/2454132/ministar-ekaterina-zaharieva-e-na-rabotno-poseshtenie-v-ispaniya.html", "text": "Заместник министър-председателят по правосъдната реформа и министър на външните работи Екатерина Захариева е на двудневно работно посещение в Кралство Испания. Това съобщиха от пресцентъра на Министерството на външните работи.  Основен акцент в срещите на първия ни дипломат в Испания ще бъдат предстоящото Българско председателство на Съвета на ЕС, актуални теми от европейския дневен ред (Брекзит, бъдещето на Европа, Миграция, Западни Балкани), както и въпроси от областта на двустранното сътрудничество.", "date": "2017.11.06", "title": "Министър Екатерина Захариева е на работно посещение в Испания"}
{"url": "http://www.focus-news.net/news/2017/11/06/2454133/nachalnikat-na-otbranata-general-leytenant-andrey-botsev-shte-uchastva-v-esennata-sesiya-na-voenniya-komitet-na-es-v-bryuksel.html", "text": "Началникът на отбраната генерал-лейтенант Андрей Боцев ще участва в есенната сесия от заседания на Военния комитет на Европейския съюз. Това съобщиха от пресцентъра на Министерство на отбраната. Форумът ще се проведе на 6 и 7 ноември в Брюксел, Белгия. Срещата ще предостави възможност да се разгледа изпълнението на Глобалната стратегия на ЕС в сферата на сигурността и отбраната и по-специално, координирания годишен преглед на отбраната и постоянното структурирано сътрудничество. \r\nНачалниците на отбраната ще обсъдят сътрудничеството между ЕС и НАТО, заедно с върховния командващ на Съюзното командване на Алианса по операциите. Те ще получат актуална информация за взаимодействието в борбата срещу хибридните заплахи и в областта на киберотбраната. Ще бъдат дискутирани въпроси, свързани с борбата срещу тероризма и предотвратяването на радикализацията, като специално внимание ще бъде обърнато върху заплахата от Ислямска държава. В тази сесия участие ще вземат и представители на държави-партньори. \r\nДневният ред на заседанието предвижда да бъдат обсъдени мисиите за военна подготовка по линия на Общата политика за сигурност и отбрана на ЕС. В края на заседанието ще бъде избран следващият председател на Военния комитет на Европейския съюз.", "date": "2017.11.06", "title": "Началникът на отбраната генерал-лейтенант Андрей Боцев ще участва в есенната сесия на Военния комитет на ЕС в Брюксел"}
{"url": "http://www.focus-news.net/news/2017/11/06/2454134/daily-sabah-turtsiya-otvori-nay-golyamoto-si-voenno-trenirovachno-saorazhenie-v-katar.html", "text": "Турция отвори най-голямото си военно тренировъчно съоръжение в Катар в неделя, пише Daily Sabah. Министърът на отбраната на Турция и неговият катарски колега присъства на церемонията по откриването на симулатора за провеждане на тренировъчни полети за пилоти на хеликоптери. \r\nСимулаторът е конструиран от турска държавна софтуерна компания, която е използвала и изображения с висока резолюция на цялата територия на Катар и снимки със средна резолюция на целия регион на Персийския залив, предоставени от правителството в Доха.   Цанко Цолов", "date": "2017.11.06", "title": "Daily Sabah: Турция отвори най-голямото си военно тренировъчно съоръжение в Катар"}
{"url": "http://www.focus-news.net/news/2017/11/06/2454135/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани. Това съобщиха от пресцентъра на ПП ГЕРБ. Народните представители от ГЕРБ - Пловдив-град ще приемат граждани от избирателния си район, както следва:\r\nМенда Стоянова – председател на Комисията по бюджет и финанси в 44-тото Народно събрание, от 16.00 часа в централния офис на ГЕРБ на бул. „Марица” 91;\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, от 16.30 часа в офиса на ГЕРБ на улица „Прага” 2; \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, от 16.00 часа в партийния офис на ул. „Стефан Стамболов\" 21;\r\nСпас Гърневски - член на Комисията за борба с корупцията, конфликт на интереси и парламентарна етика и Комисията по културата и медиите, от 16.00 часа в офиса на ГЕРБ на бул. „Марица” 91.", "date": "2017.11.06", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2017/11/06/2454136/sofiya-predsedatelyat-na-sbh-lyuben-genov-shte-otkrie-yubileynata-izlozhba-20-godini-galeriya-vidima-v-galeriya-sredets-na-ministerstvoto-na-kulturata.html", "text": "От 18.00 ч. в галерия „Средец” на Министерството на културата председателят на Съюза на българските художници (СБХ) Любен Генов ще открие юбилейната изложба „20 години галерия „Видима” с творби от фонда на едноименния художествен институт. Ще бъдат представени над 40 произведения от областта на живописта и графиката на изявени имена от различни поколения и художествени направления в съвременното и класическото българско изобразително изкуство. Това съобщиха от пресцентъра на Министерството на културата. \r\nГалерия „Видима” се намира в Севлиево и от 1997 г. всеки месец в изложбения й салон се представят нови автори в областта на изобразителните изкуства. През изминалите 20 години галерията си изгражда име и създава колекция, с която заслужено се гордее. Освен произведения на наши съвременници тя притежава и картини на художници, родени в края на ХIX и началото на ХХ век, чиято творческа активност достига върха си през 50-те, 60-те и 70-те години на миналия век. \r\nБогатият фонд на галерията включва както живописни и графични произведения, така и пластики, приложни творби и фотографии. „Видима” е място и за творчески срещи с писатели, журналисти, творци на българското кино. Към нея е разработена и детска школа по изобразително изкуство, която дава възможност на малките талантливи художници да откриват своя път към изкуството.\r\nЮбилейната изложба ще може да се види в галерия „Средец” на Министерството на културата на бул. „Ал. Стамболийски” 17 в столицата до 24 ноември т.г. включително.", "date": "2017.11.06", "title": "София: Председателят на СБХ Любен Генов ще открие юбилейната изложба „20 години галерия „Видима” в галерия „Средец” на Министерството на културата"}
{"url": "http://www.focus-news.net/news/2017/11/06/2454137/burgas-narodniyat-predstavitel-ot-pg-na-bsp-za-balgariya-nikolay-tishev-organizira-priemna-za-zhiteli-na-kameno.html", "text": "Народният представител от Парламентарната група на „БСП за България” Николай Тишев организира приемна за жители на Камено. Това съобщиха от пресцентъра на Националния съвет на БСП. Срещите ще се провеждат в местния клуб на БСП от 10.30 ч. Присъстващите ще имат възможността да зададат своите въпроси, мнения и предложения, свързани с развитието на града и общината.\r\nНиколай Тишев е член на Комисията по транспорт, информационни технологии и съобщения, както и на Комисията по вероизповеданията и правата на човека в 44-то Народно събрание.", "date": "2017.11.06", "title": "Бургас: Народният представител от ПГ на „БСП за България” Николай Тишев организира приемна за жители на Камено"}
{"url": "http://www.focus-news.net/news/2017/11/06/2454138/vavezhdat-se-vremenni-promeni-v-dvizhenieto-na-vlakovete-mezhdu-sofiya-i-pernik.html", "text": "От 6 ноември до 9 декември ще бъдат въведени временни промени в движението на всички влакове, които пътуват в участъка между София и Перник. Това се налага поради ремонтни дейности по железния път, които ще се извършват в участъка между спирка Метал и гара Драгичево, съобщиха от пресцентъра на „Холдинг Български държавни железници“ ЕАД (БДЖ).\r\nПо тази причина всички влакове, които преминават в участъка на извършвания ремонт в интервала от 09:30 до 16:40 часа, ще се движат София-Драгичево-София и Благоевград-Перник-Благоевград. За клиентите на националния железопътен превозвач, които пътуват с тези влакове, ще бъде осигурен превоз с автобуси в участъка между гарите Перник и Драгичево.\r\nМеждународният бърз влак № 361 от София за Солун, който заминава от Централна гара София в 15:00 ч., ще тръгва с 25 минути по-рано, т.е. в 14:35 ч. и ще пътува по-обиколен маршрут през гарите Разменна и Храбърско.\r\nВсички пътнически и бързи влакове, които се движат в сутрешните и вечерните часове, ще преминават в участъка на извършвания ремонт с намалена скорост. По тази причина ще бъдат въведени промени в графика им на движение.\r\nПодробна информация за промените в разписанието на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, от електронния пътеводител на официалната интернет страница на „Холдинг БДЖ” ЕАД (www.bdz.bg) или на националния информационен телефон 0700 10 200.", "date": "2017.11.06", "title": "Въвеждат се временни промени в движението на влаковете между София и Перник"}
{"url": "http://www.focus-news.net/news/2017/11/06/2454139/denyat-6-noemvri-v-balgarskata-istoriya.html", "text": "На днешния ден през 1444 г. кръстоносните отряди се събират при крепостта Овеч (Провадия), където получават информация, че османците са прехвърлили Проливите и са готови да ги посрещнат с цялата си военна мощ. Въпреки получената информация, кръстоносците продължават похода. На 6 ноември 1912 г. умира Съба Вазова, майка на поета и писател Иван Вазов.\r\n2016 г.\r\nПровежда се първи тур на президентските избори в България.\r\n2016 г.\r\nПровежда се национален референдум иницииран от Слави Трифонов. На него гласоподаватели отговарят на следните въпроси:\r\n- Подкрепяте ли народните представители да се избират с мажоритарна избирателна система с абсолютно мнозинство в два тура?\r\n- Подкрепяте ли въвеждането на задължително гласуване на изборите и референдумите?\r\n- Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори?\r\n2001 г.\r\nВъншният министър Соломон Паси заминава на посещение в Австрия по покана на своята колежка Бенита Фереро-Валднер. Той се среща и с президента Томас Клестил. \r\nД-р Соломон Исак Паси е роден на 22 декември 1956  г. в Пловдив. От юли 2001 г. е министър на  външните работи на Република България. През 1989  г. е активист на опозиционното  движение \"Екогласност\". Бил е депутат във  Великото народно събрание и в XXXIX Народно  събрание, президент-основател на Атлантическия  клуб, научен сътрудник по математическа логика и  компютърни науки в СУ \"Климент Охридски\" и БАН. През 1985 г. защитава докторска степен по  математическа логика и компютърни науки в  Софийски университет. Соломон Паси е женен, има 3  деца.\r\n1997 г.\r\nКонституционният съд отменя решението на парламента за назначаване на нови генерални директори на БНТ и БНР. Делото е образувано на 18 юли 1997 г. по искане на 50 народни представители от ХХХVIII Народно събрание за установяване на противоконституционност на решението на Народното събрание от 10 юли 1997 г. за промени в ръководствата на Българското национално радио (БНР) и Българската национална телевизия (БНТ), с което е освободен генералният директор на БНР и са избрани нови генерални директори на БНР и БТА (ДВ, бр. 56 от 1997 г.). В искането се поддържа, че решението на Народното събрание противоречи на разпоредбите на чл. 4, 8, 11, 39, 40, 41 и чл. 67, ал. 2 от Конституцията. На 6 ноември 1997 г. Конституционният съд обявява за противоконституционно Решението на Народното събрание от 10 юли 1997 г. за промени в ръководствата на Българското национално радио и Българската национална телевизия, тъй като Народното събрание упражнява правомощия, които след влизането  Закона за радио и телевизия  вече не притежава. Според Конституционния съд решението на Народното събрание е противоконституционно и защото по смисъла на Конституцията решенията на Народното събрание трябва да бъдат съобразени с издадените от него закони. Тези закони могат да бъдат приети, изменени, допълнени или отменени само по реда, установен от Конституцията, а не и чрез решение на Народното събрание, противоречащо на приет от него закон. Нарушени са основни конституционни начала, присъщи на правовата държава, прогласени в разпоредбата на чл. 4, ал. 1 от Конституцията.\r\n1948 г.\r\nВ периода 6 - 15 ноември се състои съдебен процес срещу Коста Лулчев и седем депутати от опозиционната БРСДП, който слага край на легалната опозиция. 70-годишният Лулчев е осъден на 15 години строг тъмничен затвор с обвинения в създаване на нелегални групи, изпращане на лица зад граница, отвличане на самолет на българските авиолинии и др.\r\nКоста Андреев Лулчев е политически и обществен деец. Роден е в Оряхово на 9 март 1882 година. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните и дейци, Лулчев е избран през 1924 г. за член, а по-късно и за секретар на ЦК на БРСДП (о). От 1913 до 1931 г. непрекъснато е народен представител. След 9 септември 1944 г. като главен секретар на БРСДП е неин представител в Националния комитет на Отечествения фронт. Представител е на дясното крило в партията, през юни 1945 г. Лулчев оглавява отцепилата се опозиционна БРСДП (о). Народен представител е в VI ВНС. Прекратява политическата си дейност след разтурянето на опозиционните политически партии през 1947 г. Коста Лулчев умира на 31 януари 1965 година.\r\n1943 г.\r\nВ хода на Втората световна война е бомбардиран Пловдив, след като щабът на стратегическите ВВС на САЩ в Европа формира 15-а американска въздушна армия за бомбардировки на България, към която е предадена 205. авиогрупа на британските ВВС. На 14 и 24 ноември, 10 и 20 декември е бомбардирана София (над 130 убити и около 250 ранени).\r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватия и Испания срещу Англия, Франция, СССР, САЩ, Полша, Чехословакия и др. България се намесва във войната след подписването на Тристранния пакт на 1 март 1941 г. и остава съюзник на страните от хитлеристката Ос. Тя обаче не участва в никакви военни операции на съюзниците си. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия.  На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев и обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г.  Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж.\r\nВ хода на Втората световна война (1939-1945 г.) съветската армия си връща Киев, държан от нацистите повече от две години.\r\nПо време на Втората световна война са проведени две битки  около съветския град Киев (дн. Украйна). \r\nБитката при Киев от 1941 г. е известна като най-продължителната обсада във военната история. Тя продължава от август до септември 1941 г. и е част от операция Барбароса. В съветската история битката е известна като Киевска отбранителна операция, която продължава от юли до края на септември 1941 г., когато градът попада в немско владение \r\nВ битката при Киев от 1943 г. градът е освободен от съветския Първи украински фронт.\r\n1935 г.\r\nВ периода 6 - 18 ноември се провеждат съвещания на водачите на забранените партии в дома на Александър Малинов за съгласуване на тяхната дейност за сваляне на правителството и възстановяване на конституционното управление.\r\nАлександър Малинов е юрист, политически и държавен деец. Роден е през 1867 г. в Пандъкли (Бесарабия) (днес в Украйна) в семейството на български преселници. Завършва гимназия в Болград и право в Киев. Установява се в България през 1891 г. и работи като съдия и прокурор, а от 1896 г. се отдава на адвокатска практика. Той е един от видните дейци на Демократическата партия , а след смъртта на основателя и П. Каравелов (1903 г.) и неин лидер. Взема дейно участие в подготовката и провъзгласяването на независимостта на България 1908 г. и в измененията и допълненията на Търновската конституция, гласувани по-късно от V ВНС. Одобрява обявяването на Балканската война 1912-1913 г., като след това не може да приеме поражението на България в Междусъюзническата война 1913 г. и последвалата след нея първа национална катастрофа. След избухването на Първата световна война 1914-1918 г. настоява за участието на България в нея на страната на Антантата, но когато през юни 1918  г. наследява кабинета на д-р В. Радославов, продължава водената дотогава външна политика на съюз с Централните сили и с това носи отговорност за последвалото поражение на България и новата национална катастрофа. Александър Малинов е ярък противник на управлението на БЗНС (1919-1923 г.). Като един от лидерите на Конституционния блок участва в борбата против БЗНС, заради което през есента на 1922  г. заедно с другите водачи на блока е арестуван и хвърлен в Шуменския затвор, за да бъде съден от Държавен съд като виновник за втората национална катастрофа. Принуден е да влезе в образувания през август 1923 г.  Демократически сговор, но в началото на април 1924 г. го напуска и възстановява отново Демократическата партия. Той е един от инициаторите и лидер на коалицията Народен блок, която печели парламентарните избори през юни 1931 г.. Не одобрява извършения нов държавен преврат на 19 май 1934 г.  и последвалата след него еднолична диктатура на цар Борис III. Умира по време на предизборната борба за ХХIV ОНС. Като общественик и политически деец е избиран многократно за депутат в Народното събрание. \r\nАлександър Малинов заема постовете: председател на ХХIII ОНС (1931-1934 г.), министър-председател (16 януари 1908-16 март 1911 г.; 21 юни-28 ноември 1918 г. ;29 юни-12 октомври 1931г.) , в същото време министър на обществените сгради, пътищата и съобщенията (16 януари 1908-5 септември 1910 г.), министър на външните работи и изповеданията (5 септември 1910-16 март 1911 г.;21 юни-17 октомври 1918 г.;29 юни-12 октомври 1931г. ), министър на правосъдието (17 октомври-28 ноември 1918 г.).\r\n1920 г.\r\nПреди окончателното прокарване на новите граници сръбските войски окупират Царибродско, Босилеградско и Струмишко. Западните български покрайнини включват 129 селища (25 от тях са разсечени от границата) с население от 65 000 души и територия от 1555 кв. км. Народното събрание прекратява заседанията си в знак на протест и обявява тридневен национален траур.\r\nЗападните покрайнини са политико-географско понятие, създадено изкуствено след края на Първата световна война (1914-1918 г.), с което се обозначава територията от Западна България, която след тази война е заграбена от Триединното кралство на сърби, хървати и словенци. Включва землищата на 1 град и 101 села, в които според статистическите данни от 1910 г. живеят 61 925 души. Това са Цариброд (днес Димитровград в Югославия) и 37 села от тогавашната Царибродска околия, част от Кюстендилското краище (37 села), 18 села от Трънско и Знеполско, 8 села от Кулско и 1 село от Видинско. Претенциите на Сръбско-хърватско-словенското кралство са от \"стратегически съображения\", т.е. осигуряване на неговата източна граница от българско нападение, и са признати от Ньойския мирен договор през 1919 г. След края на Втората световна война (1939-1945 г.) Югославия успява да запази своето господство над тази територия, чието население нараства на 62 624 души (по данни от 1961 г.). Формално тя признава малцинствени права на българите в тази област, но на практика полага всички усилия за неговото денационализиране и асимилиране. Днес, по неофициални данни, броят на българите в Западните покрайнини е намалял до 27 000 души.\r\nОбразувана е Обединената народно-прогресивна партия след сливането на Народната партия и Прогресивнолибералната партия.\r\n1886 г.\r\nГенерал Николай Каулбарс прекъсва българо-руските дипломатически отношения и изтегля руските дипломати от Княжеството. Водачите на русофилите емигрират в Цариград, Одрин, Солун и Букурещ. Руските интереси в Северна България се защищават от германския дипломатически агент в София, а в Южна България - от френския консул в Пловдив.\r\nБарон Николай Василиевич Каулбарс e руски военен деец и дипломат, генeрал. По време на Руско-турската освободителна война 1877–1878 г. участва като началник-щаб на гвардейска дивизия. През 1883–1884 г. идва в България със задача да окаже съдействие за сключването на военна конвенция, уреждаща положението на руските офицери в Българската армия. Николай Каулбарс е включен в международната комисия, която помага за постигането на примирие и подписването на мирен договор след Сръбско-българската война 1885 г. През 1886 г. той отново пристига в България във връзка с разрешаването на политическата криза и влошаването на българо-руските отношения, настъпили след детронацията на княз Александър I Батенберг. Неговата намеса довежда до задълбочаване на противоречията. По нареждане на руското правителство Николай Каулбарс прекъсва дипломатическите отношения между България и Русия и напуска страната.\r\n1885 г.\r\nРадомирският отряд на капитан Кисов задържа сръбската Моравска дивизия при Брезник (18.11 по нов стил). По същото време нашите части отблъскват сърбите при Белоградчик.\r\nСтефан Иванов Кисов е роден в Болград, Бесарабия на 12 декември 1849 година. Той е военен деец, полковник. Произхожда от семейство на български преселници от гр. Елена. Завършва Военно пехотно училище в Одеса. Участва като доброволец в Сръбско-турската война. По време на Руско-турската освободителна война е в състава на Българското опълчение и командва рота в Трета Опълченска дружина. Отличава се в сраженията с турските войски при Стара Загора и Шипка. Кисов е един от спасителите на Самарското знаме. Участва в Сръбско-българската война като командир на Втори Струмски пехотен полк и на Брезнишкия отряд. Отличава се в боевете при Брезник и Пирот. След войната е командир на Първа Пехотна Софийска бригада. Заради неодобрението на антируската политика на Регентството и на първия стамболовистки режим (1887–1894 г.) е уволнен от армията. Автор е на мемоарните съчинения: \"Българското опълчение в Освободителната руско-турска война 1877–1878 г.\" и \"Възпоменания и бележки от Сръбско-българската война 1885 г.\". Стефан Кисов умира на 24 ноември 1915 година.\r\n1878 г.\r\nПроектът за Органически устав на Княжество България е одобрен от руския император Александър II. Българското княжество се създава с подписването на Берлинския договор през 1878 г. върху част от българската територия. Обхваща Северна България, Софийския санджак и Южна Добруджа. След осъществяването на Съединението от 1885 г. към него се присъединява Източна Румелия. Според клаузите на Берлинския договор Княжество България се създава като автономно (самостоятелно) трибутарно (плащащо данък) княжество, което остава под върховната власт на султана. В него продължават да действат всички договори, спогодби и конвенции, сключени между Високата порта и Великите сили. Чуждите поданици запазват своите права и привилегии. Княжеството трябва да изпълни задълженията на Турция към компанията на железницата Русе – Варна, към Австро-Унгария и към компанията за Източните железници в Европейска Турция. Княжество България е длъжно да плаща годишен данък на Турция и да участва в погасяването на нейния държавен дълг. Редица членове на Берлинския договор накърняват суверенитета на Княжеството и го поставят в неизгодна позиция при осъществяване на международните контакти. Независимо от всичките пречки, Княжество България открива през юли 1879 г. дипломатически агентства в Цариград, Букурещ и Белград, а през 1896 г.–1905 г. сключва търговски и търговско-митнически договори с Австро-Унгария, Англия, Франция, Сърбия, Русия и др. С провъзгласяване на независимостта на България през 1908 г. са отхвърлени всички ограничения на Берлинския договор.\r\n1444 г.\r\nКръстоносните отряди се събират при крепостта Овеч (Провадия), където получават информация, че османците са прехвърлили Проливите и са готови да ги посрещнат с цялата си военна мощ. Въпреки получената информация кръстоносците продължават похода. \r\nКрепостта Овеч се намира на платото, наречено Калето, разположено източно от град Провадия. То има формата на кораб, чийто нос сочи на юг. От всички страни е обкръжено със скални откоси, високи около 20 м. Тесен провлак го свързва с друго плато – Табиите (укрепленията), разположено на север от Калето. Каменната крепост е населявана от траки, римляни, византийци, евреи. Била е център на дубровнишка колония. Превземана е от рицари, турци, руски войски. Византийците я наричат Проват, а по-късно българите й дават името Овеч. По време на Второто българско царство Овеч е важен административен, стопански и военен център. Седалище на митрополит – един от седемте духовни центрове на държавата.\r\nВ крепостта са затваряни рицарите на Амедей VI Савойски, между които маршалът на Бургундия. По-късно крепостта е завоювана от Ягши бей. Крепостта е превземана от Владислав III Ягело и войските на Мурад II.\r\nВ Овеч е живял цар Петър II, след като се отказва от короната и предава властта на своя по-малък брат Асен през 1190 г.. Крепостта е център на освободителното въстание на Фружин – син на Иван Шишман. \r\nПостепенно крепостта е изоставена. Запазени са уникалното мостово съоръжение между крепостта и платото Табиите, множество кладенци за събиране на вода и щерни за зърно, руините на Митрополитската църква, стражевите кули, каменната порта, затвора на рицарите, мраморните колони на Омуртаг.\r\nГербът на крепостта е орелът, изрисуван върху пръстените – печати, намерени на крепостта.На тази дата са родени:\r\n1955 г.\r\nРоден е Димитър Попмаринов Киров - български православен богослов. Преподавател е в ПБФ на ВТУ (от 1991 г.), доктор е от 2003 г. Завършва Духовната академия в София. Работи в Светия синод и като завеждащ кабинета на Българския патриарх. Специализира в Русия и Швейцария. Представител е на БПЦ към Световния съвет на църквите в Женева (1991-1998 г.) . Той е един от учредителите на православното християнско движение “Св. Евтимий, патриарх Търновски” (1990 г.) и на Балканския православен младежки съюз (1992 г.). Автор е на множество статии и книги: “Синът Човешки” (1990 г.), “Съвременни богословски проблеми” (2001 г.), “Кратко въведение в Свещеното Писание на Стария Завет” (2001 г.).\r\n1882 г.\r\nРодена е Санда Тенева Йовчева - българска писателка, журналистка, преводачка, общественичка. Завършва гимназия в Стара Загора (1900 г.), следва славянска филология в СУ “Св. Климент Охридски”, завършва в Загреб (1907 г.). Работи като учителка. Участва в издаването и е редактор на сп. \"Утрина\" и \"Миротворец\", основава и редактира в. \"Литературен живот\" (1940-1943 г.). Тя е една от първите жени пацифистки в България, съоснователка и активен член е на Българския женски съюз, председател е на женската секция при Славянското дружество, участничка в Клуба на българските писателки и др. Започва творческия си път като поетеса. Печата разкази, повести, романи, произведения за деца. Някои съчинения: \"В мечти\" (1925 г.), \"Жетвен ден\" (1928 г.), \"Отхвърлените\" (1930 г.), \"Кръст за храброст\" (1931 г.), \"Бояна войвода\" (1934 г.), \"Княгиня Мара\" (1934 г.), \"Ние в дълбокия тил\" (1937 г.), \"Малката цветопродавачка\" (1941 г.) и др.Умира на 20 март 1946 г. в София.На тази дата умират:\r\n2016 г.\r\nУмира Бисер Киров (74 г.), български поп-певец, музикант, композитор и дипломат. Заслужил артист на Руската федерация от 2009 г.\r\n2012 г.\r\nПочива Патриарх Максим, глава на Българската православна църква с титлата Патриарх Български и митрополит Софийски от 1971 до смъртта си.\r\n2006 г.\r\nУмира Божидар Абрашев, български композитор, политик от ПП НДСВ и министър на културата в периода 24 юли 2001 до 23 февруари 2005 г.\r\n1980 г.\r\nУмира Георги Дреников, Командващ Въздушни войски, участвал като младши командир в Първата световна война и летец достигнал до длъжността командир на Въздушни войски на България.\r\n1972 г.\r\nУмира Димитър Чавдаров Челкаш - български писател-хуморист и сатирик. Роден е на 19 март 1912 г. в с. Бешовица, Врачанско. Завършва финанси в Свободния университет в София (1936 г.). Работи като книговодител в банка (1932-1934 г.), чиновник в Дирекция на статистиката (1934-1944 г.). Той е един от основателите на литературния кръжок “Христо Смирненски” (1935-1941 г.). Участва в Отечествената война - редактира в. “Часовой”, хумористично приложение на в. “Щурмовак”. Главен редактор е на в. “Стършел” (1946-1961 г.). На 9 март 1961 г. Политбюро на ЦК на БКП приема решение \"За някои недостатъци в работата по списването на в. \"Стършел\". Редколегията на вестника и главният редактор Димитър Чавдаров-Челкаш са обвинени, че толерират \"безидейния, самоцелен хумор\" и \"антипартийните и клеветнически сатирични произведения\" на Радой Ралин, които пречат на вестника да изпълнява \"своята роля на боево хумористично и сатирично издание на Партията\". Челкаш е освободен от поста главен редактор и на мястото му е назначен Асен Босев, а от сътрудниците на \"Стършел\" се изисква да насочат критиката си срещу \"проявите на консерватизъм, бюрократизъм и догматизъм, против тунеядството, презрителното отношение към физическия труд, угодничеството, ходатайствата, против всякакви буржоазни остатъци в съзнанието и бита на хората, за утвърждаване на комунистическите възгледи и поведение в нашето общество\".\r\nЧелкаш е член на Сценарната комисия при Студията за игрални филми (1961-1963 г.), работи като дипломат в Рим (1963-1968 г.). Член е на Съюза на българските писатели. Автор е на съчиненията -“Весело сърце” (1938 г., в съавторство с Чучурин - П. Вежинов), “9 септември 1944 г.” (1945 г.), “Командирът” (1950 г.), “Щастливи мигове” (1950 г.), “Криви пътеки” (1953 г.), “Далечна и близка Монголия” (1956 г.), “Пясък в машината” (комедия, 1956 г.), “Приятни фейлетони” (1957 г.), “Всичко наопаки” (1957 г.), “Нежелани гости” (1959 г.), “Останки печални” (1969 г.), “Юлско утро” (1969 г.), “Междуцарствие” (1977 г.) и др.\r\n1943 г. \r\nУмира Никола Хаджипетков, български офицер (генерал-лейтенант), началник на щаба на войската в периода (10 декември 1938 – 11 август 1941).\r\n1935 г. \r\nУмира Вълко Стамов Велчев - български офицер, генерал-майор (1901 г.). Роден е на 28 февруари 1859 г. в Стара Загора.Завършва Военното училище в София и военна академия в Русия. По време на Сръбско-българската война (1885 г.) като офицер от генералния щаб участва в операциите при Драгоман, Цариброд и Пирот. При вестта за детронирането на княз Александър (9 август 1886 г.) организира контрапреврата в Пловдив. През Балканската война (1912-1913 г.) генерал Велчев е началник на новосформираната ХI пехотна сборна дивизия и след това е началник на северния и източния сектор при обсадата на Одрин. След войната участва в политическия живот.\r\n1933 г.\r\nУмира Андрей Ляпчев, министър-председател на България от 1926 до 1931г.\r\n1921 г.\r\nУмира Арсени Георгиев Костенцев - български просветен деец. Роден е през 1842 г. в с. Ново село, Щипско , където получава образование си. Учител е в различни села на Струмишко, Тиквешко и Малешевско. Участва активно в откриването на български училища в Македония и настоява за въвеждането на нови учебни дисциплини - българска история, землеописание, естествена история и други. Участва в подготовката на Априлското въстание 1876 г.. По време на Руско-турската война (1877-1878 г.) е войвода на чета, която защитава българите от зверствата на турските войски и башибозука. От 1881 г. до 1888 г. е отново учител в Македония, след което се преселва в София. Автор е на “Спомени”.\r\n1915 г.\r\nУмира Христо Чернопеев (Черньо Пеев) - деец на македоно-одринското революционно движение.\r\nРоден в с. Дерманци, Ловешко. Включва се в дейността на ВМОРО в края на ХIХ в. В Кукушко ръководи школа за обучение на бъдещи войводи. Взема участие в аферата \"Мис Стоун\". По време на Илинденско-Преображенското въстание 1903 г. се сражава с турските войски в Разложкия край. След разгрома на въстанието продължава революционната си дейност. Поддържа близки контакти с Яне Сандански. След Младотурската революция 1908 г. участва в създаването на Народната федеративна партия. През 1911 г. става член на ЦК на ВМОРО. По време на Балканската война 1912-1913 г. се включва в Македоно-одринското опълчение, оглавява чета в Родопския отряд. Убит е на фронта по време на Първата световна война при село Криволак (днешна Македония).\r\n1912 г.\r\nУмира Съба Вазова, по баща хаджи Николова, майка на народния поет Иван Вазов. Омъжва се на 15 и половина години за Минчо Иванов Вазов и в продължение на 24 години ражда десет деца – осем братя и две сестри. Двама от синовете и Владимир и Георги стават прочути генерали, други двама – Михаил (загива при свалянето на княз Александър Батемберг) и Борис – също стават офицери. Съба овдовява през 1877 година, когато мъжът и е убит от турците на 52-годишна възраст. Съба Вазова е възпята в много стихотворения на Иван Вазов едно от които е прощалното “Пред гроба на майка ми”.За изготвянето на историческата справка на Агенция “Фокус” са използвани следните източници:", "date": "2017.11.06", "title": "Денят 6 ноември в българската история"}
{"url": "http://www.focus-news.net/news/2017/11/06/2454140/prof-mihail-konstantinov-nyama-da-sam-sluzheben-premier-zashtoto-votat-na-nedoverie-na-bsp-kam-gerb-shte-e-neuspeshen.html", "text": "Няма да съм служебен премиер, защото вотът на недоверие на БСП към ГЕРБ ще е неуспешен. Това каза проф. Михаил Константинов, математик и анализатор, в разговор с Илиана Беновска в предаването “Беновска пита” по Радио К2 и Канал 3.\r\nГотвеният от БСП вот на недоверие към правителството.\r\n    „Дали имам честта да се видя със следващия служебен министър-председател, след „успешнен“ вот на недоверие на БСП?”, попита в началото на разговора водещата Илиана Беновска. „Надявам се, че не!”, отговори Михаил Константинов. „Кое „не“-  че вотът няма да бъде успешен или че Вие няма да бъдете министър-председател?”, продължи водещата. Събеседникът й отговори, че вотът няма да бъде успешен и добави: „Ние все пак сме приятели, не искам да ми желаеш такова нещо!”.\r\n   Михаил Константинов още веднъж подчерта, че вотът ще бъде неуспешен и това според него е добре. „Тези, които трябва да се молят от сутрин до вечер вотът да е неуспешен, са тези, които го внасят!”, добави той. Помолен да уточни дали включва и ДПС в тази група той отговори, че за ДПС още не е ясно дали ще участват и не може да коментира, но БСП със сигурност трябва да се молят вотът да не мине. Според анализатора, ако вотът мине тогава петият президент Радев ще назначи шестото служебно правителство, ще настъпят хаотични и непредвидени явления и всичко това ще се стовари на главите на вносителите и ще бъде използвано от ГЕРБ. По този начин ГЕРБ отново би спечелил парламентарните избори и то с много. \r\nИзказването на президента Радев, че европредседателството не трябва да се използва като „омерта“.\r\n    „Толерирате ли определението на петия президент, както казахте, Радев, за това, че не бива европредседателството да се използва от ГЕРБ за „омерта“?”, попита водещата Илиана Беновска. Михаил Константинов отговори, че това не е лоша мисъл, защото всяка мисъл, в която има „закачка с мафията или с историята, трябва да се адмирира“. Това, обаче, не означава, че трябва да има предсрочни избори. „Едно от малкото хубави неща, които стават в България, наистина е, че хората смятат, че сме стабилни и в някакъв смисъл крепим тук едно статукво, което е пред рухване, а то ако рухне става страшно!”, категоричен бе Михаил Константинов. \r\nКорнелия Нинова начело на БСП. Прилага ли двойни стандарти спрямо Георги Гергов?\r\n    „Закрепи ли се Корнелия Нинова като успешен и дългосрочен, подчертавам, предводител на БСП?”, попита водещата Илиана Беновска. Михаил Константинов отговори, че за дългосрочен ще каже историята. „Имаме първата жена председател на БСП, благодарение на умело проведени апаратни игри, на подкрепата на г-н Гергов от Пловдив, която беше много съществена и други разни неща, както се прави!”, коментира анализаторът. \r\n   „Споменахте Гергов, забелязахте ли някакво противоречие? Корнелия Нинова, няколко дни преди да я изберат за председател, дава интервю в „Капитал”, в което казва – „Коалиция с ГЕРБ е възможна, ако сме първа политическа сила”. Заради това си изказване тя е успешен лидер. За твърдението на Георги Гергов подобно, че може да се коалира БСП с ГЕРБ, ако, обаче, БСП спечели изборите, Гергов е наказан. Къде е двойният стандарт?”, попита водещата Илиана Беновска. Събеседникът й отговори, че това е нещо, много типично за политиците – да забравят какво са казали, да употребяват двойни стандарти. Малко са последователните политици според него.\r\n   „Борисов и той ли е по двойните стандарти?”, продължи с въпросите си водещата. Михаил Константинов отговори, че и Борисов е казвал неща, които си противоречат, но това е характерно за всички политици. \r\nКритиките на Корнелия Нинова към геополитиката на Борисов.\r\n    „Двоен стандарт ли е критиката на Корнелия Нинова към геополитиката на Борисов и обвиненията, че той влоши отношенията между Анкара и Германия, че неуспешно се справял с договора с Македония, понеже после опозицията от ВМРО-ДПМНЕ поискали референдум? А, в същото време, нейната отговорничка по външната политика- Деница Златева- заяви на пресконференция преди седмица на мой въпрос, че много от нещата, които правел ГЕРБ, и те щели да ги правят, защото аз попитах какво по-ефективно биха могли да направят!”, попита водещата Илиана Беновска. Михаил Константинов отговори, че какво биха правили БСП няма как да знаем, защото не сме го видели. „А това, за което говорихте, не са двойни стандарти, а са неверни неща!”, категоричен бе той. \r\nЗаконът против вторичното разграбване на активите на КТБ, внесен от Делян Пеевски, Йордан Цонев и Хамид Хамид.\r\n    „Като игнорирахте ДПС, в сигурността си дали ще участват във вота на недоверие, какво мислите по закона, който внесоха народни представители, начело с Делян Пеевски, Йордан Цонев и Хамид Хамид, за изменение и допълнение на закона за банковата несъстоятелност - това е закон, който санира действията на синдиците в КТБ,за които прокуратурата ги обвини?”, попита водещата Илиана Беновска. Михаил Константинов отговори, че доколкото разбира това е опит да се спре вторичната вълна на ограбване на КТБ, тъй като първичното вече отдавна е минало. Той продължи, че му е трудно да коментира, защото не е много компетентен по банково дело.\r\n49-ия конгрес на БСП и предстоящият конгрес на ГЕРБ.\r\n    „БСП направиха заседание на 49-ия конгрес, ДПС направиха заседание на ЦОБ, предстои конгрес на ГЕРБ на 26-ти ноември. Какво послание трябва да отправи Борисов, за да тушира онова, което нарича „фабрика за фалшиви новини”, около себе си?”, попита водещата Илиана Беновска. Михаил Константинов отговори: „За конгреса на БСП мога да кажа, че забележителното е, че числото 49 е 7 по 7. Друго нещо, интересно ,от този конгрес не видях. Числото 7 е интересно число. Има един закон, според който човек може да възприема информация от - до 7 канала и че на една маса могат да стоят до 7 души и да си говорят. Дойде ли осми се разпадат на две групи по 4!”. Той продължи, че всички тайни кабинети и правителства в сянка са били до 7 души. Кабинетът може и да се състои от 20 или 30 души, но има едни до 7, които решават важните неща. \r\n  Що се отнася до фалшивите новини, според анализатора те са станали нещо, с което сме свикнали и е трудно вече да бъдат различени от истинските. Той продължи, че в това снижаване на качеството на новините огромна вина имат и големите западни медии, които твърде много са лъгали. „На този фон руските лъжи изглеждат по-малки, защото просто руските възможности са по-малки!”, категоричен бе Константинов.\r\n    „Какво послание трябва да отправи Борисов на конгреса на ГЕРБ? Вие какво искате да чуете, като избирател, като анализатор?”, попита водещата Илиана Беновска. Събеседникът й отговори, че премиерът просто трябва да успокои своите хора. „Аз искам да чуя нещо не за ГЕРБ, ГЕРБ си е партия, аз искам да чуя нещо за България. Да забравим само за добрите макроикономически показатели, които са даже отлични, не добри, а да кажем какво правим за обикновените хора. И тъй като на обикновените хора не можем да им вдигнем богатството с бързи действия, трябва да им върнем чувството за справедливост. Аз искам да видя наказани за огромната кражба, която се извърши!”, завърши Михаил Константинов разговора си с Илиана Беновска в предаването „Беновска пита” по „Канал 3“", "date": "2017.11.06", "title": "Проф. Михаил Константинов: Няма да съм служебен премиер, защото вотът на недоверие на БСП към ГЕРБ ще е неуспешен"}
{"url": "http://www.focus-news.net/news/2017/11/06/2454141/burgas-narodnite-predstaviteli-ot-gerb-galya-vasileva-i-ivan-valkov-organizirat-priemni-za-grazhdani.html", "text": "Народният представител от ГЕРБ-Бургас Иван Вълков ще има открита приемна за граждани в централата на партията в Бургас, на ул. „Конт Андрованти 5”, съобщиха от пресцентъра на ПП ГЕРБ. Приемният ден ще започне в 10.00 часа. Бургаският депутат е член на Комисията по транспорт, информационни технологии и съобщения и член на Комисията по външна политика. Всички желаещи могат да се запишат за среща с Иван Вълков на място в офиса на партията или на телефон 056/819040.\r\nСъщо от 10.00 часа депутатът от ГЕРБ-Бургас Галя Василева ще проведе приемен ден за жителите на община Средец. Записвания могат да се правят на място в офиса на партията в гр. Средец (пл. България номер 1, етаж 1) или на телефон 0884800175. Галя Василева е член на Комисията по бюджет и финанси, Комисията за наблюдение на приходните агенции и борба със сивата икономика и контрабандата и Комисията по политиките за българите в чужбина в 44-то Народно събрание.", "date": "2017.11.06", "title": "Бургас: Народните представители от ГЕРБ Галя Василева и Иван Вълков организират приемни за граждани"}
{"url": "http://www.focus-news.net/news/2017/11/06/2454142/prokuror-rumyana-arnaudova-prokuraturata-ne-iska-pari-po-telefona-dori-na-men-sa-zvaneli-izmamnitsi.html", "text": "Прокуратурата не иска пари по телефона. Това каза говорителят на главния прокурор Румяна Арнаудова в предаването „Здравей, България“ по Нова телевизия във връзка с телефонните измами. „Хора не се оплакват, въпреки че са пострадали, поради различни съображение, поради собственото си обвиняване, че са станали жертва на телефонни измамници. Никой не е застрахован да попадне под техните удари. Схемите са различни, но трябва да се работи общо и с оглед на превенция. Ще има измами, докато има такива хора, които се поддават“, коментира Арнаудова. По думите й около 15-16% е разкриваемостта на този вид престъпления. „Два пъти на служебен телефон в прокуратурата са ми звънели. Опитах се да играя ролята, за да помогна и аз самата в полицейско разследване. Те усетиха, че аз не поддавам и прекратиха разговора. Вторият път беше отново за необходимост от съдействие за близък, който трябва да се оперира спешно. Напълно възможно е да са звънели и на главния прокурор. Трудно е да се установи в кой момент откъде е постъпило това обаждане. Затова и от полицията са затруднени. Трябва да се създадат механизми, които да предпазват самите хора“, отбеляза още Румяна Арнаудова.\r\nПо случая с инцидента с автобуса, който се преобърна на автомагистрала „Тракия“ и при който пострадаха 17 души, Арнаудова коментира, че продължава разследването. „Назначили сме множество експертизи. Очакваме съдебно-медицинските експертизи. Когато съберем всички доказателства, тогава ще дадем повече информация“, каза още прокурорът.", "date": "2017.11.06", "title": "Прокурор Румяна Арнаудова: Прокуратурата не иска пари по телефона, дори на мен са звънели измамници"}
{"url": "http://www.focus-news.net/news/2017/11/06/2454143/akad-georgi-markov-nyama-nikakvi-istoricheski-osnovaniya-da-se-tvardi-che-chervenata-armiya-e-spasila-balgarskite-evrei.html", "text": "Няма никакви исторически основания да се твърди, че Червената армия е спасила българските евреи. Това каза в сутрешния блок „Добро утро, България“ на  Радио „Фокус“ историкът акад. Георги Марков относно изявление от страна на говорителя на руското външно министерство Мария Захарова, че руски военни са отговорни за спасените на евреите ни. По думите му подобно изказване може да се приеме като дипломатическа грешка и опит за провокация. \"Поводът за изказването стана поругаването на паметника на Съветската армия в столицата, но това не може да бъде оправдание за подобни крайни и погрешни изводи\", добави той. „Червената армия е спасила евреите, оцелели от „Аушвиц“ и други концлагери в Полша и Източногермански земи. Спасяването на българските евреи няма нищо общо с настъплението на Червената армия. По онова време български дипломати дават 15 хиляди транзитни визи на евреи, които бягат от Западна и централна Европа и ги товарят на български кораби  за Палестина. Освен, че сме спасили нашите евреи, сме спасили и 15 хиляди от други държави. Добре е да се остави историята на историците, а не да се политизира или да се възлага на историците да изпълняват социални поръчки както беше преди 1989 година, или както някои искаха от нас да пренаписваме учебниците. Историята е полезна наука. Трябва да се извличат поуките от нея, това е златото на историята“, обясни той. Акад. Георги Марков коментира още, че винаги е имало и ще има опити за преиначаване и прикриване на исторически факти. \"За щастие обаче никой няма последната дума в историята, дори и в случая с руското външно министерство\", добави историкът.", "date": "2017.11.06", "title": "Акад. Георги Марков: Няма никакви исторически основания да се твърди, че Червената армия е спасила българските евреи"}
{"url": "http://www.focus-news.net/news/2017/11/06/2454144/vratsa-narodniyat-predstavitel-ot-gerb-krasen-krastev-shte-provede-priemen-den-v-eliseyna-i-lyuti-dol.html", "text": "Народният представител от ГЕРБ-Враца Красен Кръстев организира приемна за граждани в община Мездра, съобщиха от пресцентъра на ПП ГЕРБ. От 10.30 часа той ще разговаря с жителите на Елисейна, а от 14.00 часа започва срещата в Люти дол. Приемният ден и в двете населени места ще се проведе в сградата на кметствата.", "date": "2017.11.06", "title": "Враца: Народният представител от ГЕРБ Красен Кръстев ще проведе приемен ден в Елисейна и Люти дол"}
{"url": "http://www.focus-news.net/news/2017/11/06/2454145/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2017.11.06", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/11/06/2454146/faz-v-bon-zapochva-konferentsiyata-na-oon-po-problemite-na-klimata.html", "text": "В понеделник, 6 ноември, в германския град Бон в провинция Северен Рейн-Вестфалия започва Конференция на ООН по проблемите на климата, припомня националният ежедневник Die Frankfurter Allgemeine Zeitung. \r\nС близо 25 хил. участници, конференцията е втората по рода си, организирана в Германия. Целта й е да бъде договорено постигане на по-голям напредък в прилагането на Парижкото споразумение за климата, подписано през декември 2015 г. Обсъжданията обаче ще бъдат помрачени от решението на Белия дом за оттегляне на САЩ от историческото споразумение. Преговорите ще продължат до 17 ноември. Агенция „Фокус“ припомня:\r\nВ навечерието на световния форум ООН предупреди, че е налице „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий,\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", предупреди изпълнителният директор на Програмата на ООН по околната среда Ерик Солхайм дни преди началото преговорите в Бон.Тереза Герова", "date": "2017.11.06", "title": "FAZ: В Бон започва Конференцията на ООН по проблемите на климата"}
{"url": "http://www.focus-news.net/news/2017/11/06/2454147/plovdiv-obshtinskite-savetnitsi-ot-gradskata-struktura-na-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на ПП ГЕРБ. Приемните ще се провеждат по предварително изготвен график.\r\nДнес гражданите ще могат да се срещнат с:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани на 7 ноември 2017 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 8 ноември 2017 г. ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 9 ноември 2017 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.11.06", "title": "Пловдив: Общинските съветници от градската структура на ГЕРБ организират приемни за граждани"}
{"url": "http://www.focus-news.net/news/2017/11/06/2454148/pregled-na-osnovnite-temi-v-dobrudzhanskiya-pechat.html", "text": "„Бойко Борисов: Играят си със страховете на хората в Добруджа като говорят за шистов газ!“, гласи челото на вестник „Нова добруджанска трибуна“. Публикуван е откъс от стенограмата на заседанието на Министерски съвет от 1 ноември. Препоръката на премиера е нещата да бъдат урегулирани, да се разговаря с хората, тъй като е възможно да се направят много добри неща за региона. По думите на министъра на околната среда и водите Нено Ненов по този казус става дума за конвенционален газ и ако е така неговият добив също е конвенционален. Според специалисти потенциалът на този регион е много голям. Като продължение на темата е информацията за посещението на лидера на БСП Корнелия Нинова в Община Генерал Тошево. При посещението си и срещата с хората тя е призовала хората да се „вдигнат“ всички от цяла Добруджа за спасяването на земята и това да бъде национална кауза. Нинова е подкрепила предстоящия референдум в общината за или против добива на шистов газ. Според нея решението трябва да е на народа и в негов интерес. Фестивал на сърмата и кюфтето ще се проведе в Генерал Тошево на 8 ноември, съобщава изданието. Организиран е от Общината и Народно читалище „Светлина 1941 г.“. Специален празник на кулинарното шоу ще бъде Ути Бъчваров. Музикалният поздрав ще е на Професионален фолклорен ансамбъл „Добруджа“. „Туристически инспекторат ще следи за спазване на правилата в курортите“, съобщава на първа страница другият регионален вестник „Добруджанска трибуна“. Едно от регионалните управления на новата структура ще е в Добрич. Започва почистването на дерето на река Добричка, съобщава изданието. Общината ще почисти участъци от корекцията на дерето. Финализирана е обществената поръчка за дейността. Общата стойност на дейностите по всяка от обособените позиции с ДДС е 60 000 лв. Дейностите трябва да приключат до 31 декември тази година, когато изтича крайният срок. „Астор гостува в Добрич с „Вълшебства по Коледа“, съобщава всекидневникът. Илюзионистът ще представи своя спектакъл на 8 ноември на сцената на Концертна зала „Добрич“ от 19,00 часа. Музикалният акомпанимент ще е в джаз стил под диригентството на Ангел Заберски.", "date": "2017.11.06", "title": "Преглед на основните теми в добруджанския печат"}
{"url": "http://www.focus-news.net/news/2017/11/06/2454149/afp-yaponiya-podkrepya-amerikanskata-politika-za-vsichki-optsii-po-otnoshenie-na-severna-koreya.html", "text": "Япония подкрепя политиката на американския президент Доналд Тръмп, съгласно която за разрешаване на кризата със Северна Корея на остават отворени „всички опции“. Това заяви министър-председателят Шиндзо Абе в рамките на пресконференция след срещата си с държавния глава на САЩ, предава AFP.\r\n„Винаги сме подкрепяли политиката на президента Тръмп, че всички опции са на масата\" за Северна Корея и нейните провокативните действия, произтичащи от ядрената й програма, подчерта Абе.Тереза Герова", "date": "2017.11.06", "title": "AFP: Япония подкрепя американската политика за „всички опции“ по отношение на Северна Корея"}
{"url": "http://www.focus-news.net/news/2017/11/06/2454150/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "пресцентъра на дружеството. \r\nВъв връзка с подмяна и монтаж на спирателни кранове на в Нови Искър, кв. „Кумарица“ се налага спиране на водоподаването от 9:00 до 21:00 часа на клиентите на „Софийска вода”, живеещи в района между: ул. „Светлина“, ул.“ Дъбиците“, ул. „Леярска“ и ул. „Стадион“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ на кръстовището с ул. „Кумарица“.\r\nВъв връзка с монтаж на спирателен кран в жк. „Дружба“ 2 се налага спиране на водоподаването от 9:00 до 21:00 часа на клиентите на „Софийска вода”, живеещи в: бл. 267, бл. 268, трафопост до бл. 268 и бул. „Копенхаген“ №171. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 267.\r\nВъв връзка с подмяна на сградно водопроводно отклонение на ул. „Емилиян Станев“ в кв. „Кръстова вада“ се налага спиране на водоподаването от 10:00 до 18:00 часа на клиентите на „Софийска вода”, живеещи в района между: ул. „Емилиян Станев“ от ул. „Проф. Марин Големинов“ до ул. „Околовръстен път“; ул. „Димитър Манчев“, ул. „Йосиф Брадати“, ул. „Никола Крушкин-Чолака“ от №10 до №16; ул. „Ген. Иван Колев“ от №40 до №46 и ул. „Ивайло Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Манчев“ ъгъла с ул. „Емилиян Станев“.\r\nВъв връзка с подмяна на сградно водопроводно отклонение на ул. „Козяк“ в жк. „Лозенец“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Козяк“ от ул. „Елин връх“ до ул. „Ран Босилек“; ул. „Ран Босилек“ от ул. „Козяк“ до ул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“ на кръстовището с ул. „Ран Босилек“.\r\nВъв връзка с подмяна на сградно водопроводно отклонение на ул. 13 в с. Долни Богров се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. 13 между ул. 4 и ул. 9; ул. 8 между ул. 13 и ул. 1; ул. 4 между ул. 1 и ул. 13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 13 на ъгъла с ул. 7.\r\nВъв връзка с подмяна на сградно водопроводно отклонение на ул. „Къси дол“ в с. Подгумер се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. \"Стара Планина\" от ул. \"Свети Димитър\" до ул. \"Върбите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Котева“ на кръстовището с ул. „Стара планина“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2017.11.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/06/2454151/donald-tramp-za-severna-koreya-erata-na-strategicheskoto-tarpenie-priklyuchi.html", "text": "В рамките на втория ден от азиатската си обиколка държавният глава на САЩ Доналд Тръмп предупреди, че търпението към Северна Корея вече е изчерпано, предава AFP.\r\n„Ерата на стратегическо търпение приключи“, увери Тръмп след срещата с японския министър-председател Шиндзо Абе в Токио.Тереза Герова", "date": "2017.11.06", "title": "Доналд Тръмп за Северна Корея: Ерата на стратегическото търпение приключи"}
{"url": "http://www.focus-news.net/news/2017/11/06/2454152/donald-tramp-severnokoreyskata-yadrena-programa-e-zaplaha-za-tsivilizovaniya-svyat.html", "text": "В рамките на втория ден от първото си посещение в Азия след встъпването си в длъжност президентът на САЩ Доналд Тръмп описа севернокорейската ядрена програма като „заплаха“ за света, предава AFP.\r\nПрограмата на режима в Пхенян е „заплаха за цивилизования свят, за световния мир и стабилност“, заяви Тръмп пред репортери след срещата си с министър-председателя на Япония Шиндзо Абе.Тереза Герова", "date": "2017.11.06", "title": "Доналд Тръмп: Севернокорейската ядрена програма е заплаха за цивилизования свят"}
{"url": "http://www.focus-news.net/news/2017/11/06/2454153/denyat-6-noemvri-v-svetovnata-istoriya.html", "text": "Международен ден за предотвратяване на експлоатацията на околната среда по време на война и въоръжени конфликти - Отбелязва се по решение на ООН от 2001 г. Ден на конституцията в Доминиканската република. Празник на град Конеляно в Индия. Ден на конституцията в Таджикистан. Ден на шведската култура във Финландия. Ден на националния флаг в Швеция и Финландия\r\nПрез 1315 г. градските власти във Флоренция осъждат задочно на смърт Данте Алигиери, след като той отказва да се върне от изгнание. Ейбрахам Линкълн печели президентските избори в САЩ през 1860 г. Той управлява северноамериканската държава до 1865 г. Един от основателите на Републиканската партия през 1854 г., обявява се против робството в САЩ. Изборът му за президент е повод за избухването на Гражданската война в САЩ. След капитулацията на Юга е преизбран за президент.  Сто години по-късно: През 1960 г., но в Киев, СССР се откриват първите пет станции от местното метро, като дължина на трасето е 5,2 километра. Строителството на метрото започва през 1949 година. На тази дата през 1928 година Джейкъб Шик патентова електрическата самобръсначка. През 1999 година австралийците отхвърлят с референдум идеята страната да стане република.\r\nНа 6 ноември са родени: султан Сюлейман Великолепни, наричан още Законодател (1494), изобретателят на литографията Алоис Зенефелдер (1771); белгийският майстор на духови инструменти Адолф Сакс (1814). \r\nНа 6 ноември умират: руският композитор Пьотр Илич Чайковски (1893), Морис Льоблан, френски писател, автор на криминални романи.\r\n2016 г.\r\nПровеждат се парламентарни и президентски избори в Никарагуа.\r\n2014 г.\r\nМинистър-председателя на Израел Бенямин Нетаняху заповядва да се разрушат домовете на палестинци извършили нападение в Йерусалим, при което загиват няколко човека.\r\n2013 г.\r\nБил де Блазио е новият кмет на Ню Йорк.\r\nВ Москва е установен абсолютен температурен рекорд за ноември от +14.8 °C.\r\n2012 г.\r\nПет електроцентрали в Гърция спират работа, след като работниците в тях се включват в започналата 48-часова национална стачка.\r\nВ САЩ започват 57-ите президентски избори. Барак Обама е преизбран на президентския пост в конкуренция с републиканеца Мит Ромни.\r\n2011 г.\r\nДаниел Ортега печели нов мандат за държавен глава на Никарагуа.\r\nОто Молина печели президентските избори на втория тур в Гватемала.\r\n2004 г.\r\nВъздушните сили на Кот д'Ивоар бомбардират френски казарми в контролираната от бунтовници северна част на страната, убивайки 9 френски войници; французите отвръщат на удара като унищожават 2 самолета и 1 хеликоптер.\r\n2001 г.\r\nГлавният мюфтия Селим Мехмед и патриарх Максим се срещат за пръв път по повод пътуването на Мехмед за Истанбул и предстоящата му среща с вселенския патриарх.\r\nВ Русия е разработен специален снайперистки гранатомет.\r\nПълнителят на ТБГ-7В има смъртоносност, равняваща се на 120-милиметров артилерийски снаряд или на снаряд от гранатомет. Барабанът на ТБГ-7В работи с подобрен взривен принцип. Експлозията на бойната глава създава високотемпературно поле и мигновено генерира мощна ударна вълна. При стрелба по незащитени войски оръжието разкъсва и изпепелява всички в радиус от 9 метра от мястото на детонация. Ако ударът е върху броня, предизвиква от 15 до 45-сантиметров пробив. При удар на превозно средство топлината и ударната вълна, които влизат в него, убиват пътниците.\r\n1999 г.\r\nАвстралийците отхвърлят с референдум идеята страната да стане република.\r\nАвстралия е федерална държава в състава на Британската общност, с парламентарно управление. Заема континента Австралия, о. Тасмания и други острови около континента (Флиндърс, Кинг, Кенгуру). Владения на Австралия са: Кокосовите острови, Великденските острови, о. Норфолк, Хадър и Макдоналд. Площта на държавата е 7 686 848 кв. км. Населението на Австралия през 2000 г. наброява 19 200 000 жители.\r\n1998 г.\r\nУелският принц и британски престолонаследник принц Чарлз пристига на посещение в България.\r\nПринц Чарлз е роден през 1948 г. Като първороден син на кралица Елизабет II той е престолонаследник с полагащите се на ранга му титли херцог на Корнуол и Роутси, лорд Карик, барон Ренфрю. От 1952 г. е принц и велик управител на Шотландия, а от 1958 г. - принц на Уелс.Учи в гимназията в Гордънстаун. След това следва в университета в Кембридж. През 1976 г. Чарлз основава фондация на свое име в помощ на младите хора с увреждания. Уелският принц е постоянен патрон на повече от 270 обществени организации и временен патрон на още около 100 други. Всяка година обществените му ангажименти във Великобритания и страните от Британската общност са около 500. През 1981 г. принц Чарлз се жени за лейди Даяна Спенсър. Двамата имат две деца, принцовете Уилям и Хари. През 1996 г. двамата се развеждат. На 8 април 2005 г. принц Чарлз сключва брак с Камила Паркър-Боулс.\r\nАнглийският журнал “Експрес” изплаща 340 хиляди долара на Том Круз и Никол Кидман за клевета. В изданието е поместена статия, в която се твърди, че бракът им е прикритие на хомосексуалните им влечения.\r\n1994 г.\r\nЗа президент на Таджикистан е избран Емомали Рахмонов.\r\nЕмомали Шарипович Рахмонов е роден 5 октомври 1952 г.. През 1992 година участва в гражданската война в Таджикистан като превзема столицата Душанбе. През 1994 година е избран за президент на Таджикистан с 4-годишен мандат. През 1999 с 97 % от гласовете е избран за втори мандат, който (след направени промени в конституцията) продължава 7 години.\r\n1991 г.\r\nС указ руският президент Борис Елцин прекратява дейността на КПСС и Компартията на РСФСР на територията на Русия.\r\nВ Кувейт е потушен последният пожар на нефтен кладенец след инвазията на Ирак и денят е обявен за официален празник.\r\n1981 г.\r\nЗапочва тридневно официално посещение в България на министър-председателя на Индия Индира Ганди.\r\nИндийската общественичка и държавник е дъщеря на Джавахарлал Неру. Получава образованието си в Швейцария, Англия и Индия. Член е  на партията Индийски национален конгрес и един от лидерите й от 1938 г. Участничка е в национално-освободителното движение. От 1964 г. заема различни министерски постове. Индира Ганди заема два пъти поста на  министър-председател на Индия в периода 1967-1977 г. и от 1980 до 1989 г. Става жертва на атентат, организиран от политическите й противници. Застреляна е от нейн охранител в Делхи.\r\n1971 г.\r\nПоп-изпълнителката Шер (Шерилин Саркисиян) изпълнява песента “Gypsies Tramps & Thieves”, която заема първо място в американският хит парад.\r\nШер започва кариерата си с бившия си съпруг, певеца и музиканта Сони Боно. Шер се в киното от 1967 г.. Участия: “Добри времена” (1967 г.), “Върни се при мен, Джими Дейн” (1982 г.), “Силкууд” (1983 г.), “Маска” (1984 г.), “Вещиците от Ийстуик” (1987 г.), “Лунатици” (1987 г., “Оскар”), “Подозрение” (1987 г.), “Морски сирени” (1991 г.), “Чай с Мусолини” (1999 г.), “Нарушители” (1999 г.). Албуми: All I Really Want to Do” (1965 г.), “The Sonny Side of Cher” (1966 г.), “Cher (United Artists)” (1966 г.), “With Love, Cher” (1968 г.), “Backstage” (1968 г.), “3614 Jackson Highway” (1969 г.), “Cher (MCA)” (1971 г.), “Gypsys, Tramps & Thieves” (1971 г.), “Foxy Lady” (1972 г.), “Half Breed” (1973 г.), “Bittersweet White Light” (1974 г.), “Dark Lady” (1974 г.), “Stars” (1975 г.), “I’d Rather Believe in You” (1976 г.), “Two the Hard Way (Allman & Woman)” (1977 г.), “Cherished” (1977 г.), “This Is Cher” (1978 г.), “Take Me Home” (1979 г.), “Prisoner” (1980 г.), “I Paralyze” (1982 г.), “Cher [Geffen]” (1987 г.), “Heart of Stone” (1989 г.), “Outrageous” (1989 г.), “Love Hurts” (1991 г.), “You Better Sit Down Kids” (1996 г.), “It’s a Man’s World” (1996 г.), “Believe” (1998 г.), “Believe [CD Single Japan Bonus Track]” (1999 г.), “Take Me Home [Australia]” (1999 г.), “Black Rose” (1999 г.), “Sing America” (1999 г.), “Not. Com. mercial” (2000 г.), “Holdin’ Out for Love” (2001 г.), “The Ugly Duckling” (2001 г.), “Living Proof” (2001 г.).\r\nЯдрената енергийна комисия взривява най-голямото подземно водородно устройство по време на тестове в Алеутските острови, Аляска.\r\n1960 г.\r\nВ Киев се откриват първите пет станции от местното метро, като дължина на трасето е 5,2 километра. Строителството на метрото започва през 1949 година.\r\n1944 г.\r\nПроизведен е за първи път плутоний, подходящ за военни цели. Той е използван в Дебелака - кодовото наименование на плутониевата бомба, използвана в атомната бомбардировка над японския град Нагасаки на 9 август 1945 година, в края на Втората световна война.\r\n1943 г.\r\nВ хода на Втората световна война (1939-1945 г.) съветската армия си връща Киев, държан от нацистите повече от две години.\r\nПо време на Втората световна война са проведени две битки  около съветския град Киев (дн. Украйна). \r\nБитката при Киев от 1941 г. е известна като най-продължителната обсада във военната история. Тя продължава от август до септември 1941 г. и е част от операция Барбароса. В съветската история битката е известна като Киевска отбранителна операция, която продължава от юли до края на септември 1941 г., когато градът попада в немско владение \r\nВ битката при Киев от 1943 г. градът е освободен от съветския Първи украински фронт.\r\n1941 г.\r\nВтората световна война: Съветският лидер Йосиф Сталин прави официално изявление, че от началото на войната с Хитлеристка Германия загубите на СССР са 350 хил. души, а на Германия са 4,5 млн. и, че победата на Червената армия ще настъпи скоро.\r\n1939 г.\r\nВтората световна война: Германските окупатори провеждат в Краков (Полша) акцията Sonderaktion Krakau, в която са задържани из изпратени в концентрационен лагер 183 професори от Ягелонски университет и други ВУЗ-ове в Краков.\r\n1934 г.\r\nМао Дзе-Дун предприема \"Дългия поход\", за да се изплъзне от националистическите сили.\r\nМао Дзе-Дун е китайски политик и държавник, създател на маоизма - азиатска разновидност на комунизма. Председател е на  КНР в периода 1954-1959 г. Председателства ЦК на Китайската Комунистическа Партия от 1943 г. Член е в нея от създаването й през 1921 г. През 60-те години на ХХ век е идеолог на т. нар. културна революция. Членува в Политбюро на ЦК от 1933 г. От 1949 до 1954 г. е председател на Централния народен правителствен съвет на КНР. На IХ конгрес на Китайската Комунистическа Партия през1969 г. Мао е обявен за пожизнен лидер на партията.\r\n1928 г.\r\nПолковник Джейкъб Шик патентова електрическата самобръсначка.\r\nДжейкъб Шик е роден през 1878 г. в Отава, щата Айова.  През 1898 г. се записва в армията през 1898 г., служи на Филипините и в Аляска, където поставя военни телеграфски линии. Идеята за електрическата бръсначка се заражда по време на службата му в Аляска, когато започва да изпитва затруднения при бръснене на студено. Първоначалните планове на изобретението представляват бръсначка с подвижен кабел, захранвана от външен мотор. Първоначално производителите, на които изпраща изобретението, го отхвърлят. През 1919 г. напуска армията и се отдава напълно на разработването на електрическата самобръсначка. За прехрана започва да бръсне със изобретенията си. Първият модел е пуснат на пазара през 1926 г и  създава собствена компания. Компанията Шик е погълната от Филипс през 1979 г.\r\n1918 г.\r\nОбявена е Втората Полска република, но по-късно е унищожена от набиращата сила Нацистка Германия и Съветския съюз при инвазията им дала начало на Втората световна война.\r\n1917 г.\r\nВ хода на Първата световна война завършва третата битка за Ипр, в която напредването на съюзниците с 10-ина километра струва 240 хиляди живота.\r\nПървата световна война ( 1914-1918 г.)  е  война между две големи европейски групировки - Тройният съюз и Съглашението. \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г.  австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението.\r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918  г. държавите от Тройния съюз капитулират.\r\n1913 г.\r\nМахатма Ганди е арестуван, докато води марш на индийските миньори в Южна Африка.\r\n1886 г.\r\nГенерал Николай Каулбарс прекъсва българо-руските дипломатически отношения и изтегля руските дипломати от Княжеството. Водачите на русофилите емигрират в Цариград, Одрин, Солун и Букурещ. Руските интереси в Северна България се защищават от германския дипломатически агент в София, а в Южна България - от френския консул в Пловдив.\r\nБарон Николай Василиевич Каулбарс e руски военен деец и дипломат, генeрал. По време на Руско-турската освободителна война 1877–1878 г. участва като началник-щаб на гвардейска дивизия. През 1883–1884 г. идва в България със задача да окаже съдействие за сключването на военна конвенция, уреждаща положението на руските офицери в Българската армия. Николай Каулбарс е включен в международната комисия, която помага за постигането на примирие и подписването на мирен договор след Сръбско-българската война 1885 г. През 1886 г. той отново пристига в България във връзка с разрешаването на политическата криза и влошаването на българо-руските отношения, настъпили след детронацията на княз Александър I Батенберг. Неговата намеса довежда до задълбочаване на противоречията. По нареждане на руското правителство Николай Каулбарс прекъсва дипломатическите отношения между България и Русия и напуска страната.\r\n1871 г.\r\nГюла Андраши става външен министър на Австро-Унгария.\r\n1860 г.\r\nЕйбрахам Линкълн печели президентските избори в САЩ. Той управлява северноамериканската държава до 1865 г. Депутат е в Конгреса (1846-1848 г.). Един от основателите на Републиканската партия през 1854 г., обявява се против робството в САЩ. Изборът му за президент е повод за избухването на Гражданската война в САЩ. След капитулацията на Юга е преизбран за президент. Няколко дни по-късно е убит от Дж. У. Бут.\r\n1850 г.\r\nВ Османската империя влиза в сила Търговски закон, който създава реални условия за модернизиране на търговската дейност по българските земи. Законът копира френския търговски кодекс от времето на император Наполеон Бонапарт (1804-1814 г. и 1815 г.).\r\n1844 г.\r\nПриета е конституцията на независимата от Испания Доминиканска република.\r\n1521 г.\r\nФернандо Магелан достига със 115 души екипаж Молукските острови.\r\n1315 г.\r\nГрадските власти във Флоренция осъждат задочно на смърт Данте Алигиери, след като той отказва да се върне от изгнание.\r\nДанте Алигиери е италиански поет. От 1295 г. участва активно в политическия живот на Флоренция. От 1302 г. живее в изгнание. Първите му поетични творби са свързани с школата долче стил нуово (\"Нов живот\" - автобиографично произведение в стихове и проза, в което възпява любовта си към Беатриче). Световната си известност дължи на \"Божествена комедия\" (1307-21), съставена от 100 песни в 3 части - \"Ад\", \"Чистилище\" и \"Рай\". Написана в алегоричен стил, поемата съчетава средновековните възгледи с идеите на настъпващия Ренесанс, сочи пътя за моралното и политическото възраждане на човека. Чрез нея се утвърждава тосканското наречие като литературен език на Италия. С философския трактат \"Пир\" поставя началото на художествената проза на италиански език. Пише и трактати на латински език - \"За народната реч\", \"За монархията\".\r\nНа тази дата са родени:\r\n1970 г.\r\nРоден е Итън Хоук – американски актьор.  Роден е в Остин, Тексас. Живее в  района на Принстън, Ню Джърси. Там учи актьорско майсторство в Princeton's McCarter Theatre и още 14-годишен дебютира в киното във филма на Джо Данте \"Explorers\" (Изследователи, 1985 г.). След своя дебют Хоук временно прекратява актьорската си кариера, за да завърши висшето си образование в Carnegie Mellon University. Като студент е избран от режисьора Питър Уиър за една от ролите във филма с Робин Уилямс \"Обществото на мъртвите поети\" (1989 г.). Две години по-късно Итън играе заедно с Джеръми Айрънс в \"Мочурища\".  Играе в тийнейджърската драма \"Хапки на реалността\" (Reality Bites, 1994 г.) на режисьора Бен Стилър, романтичната драма на Ричард Линклейтър \"Преди изгрева\" (Before Sunrise, 1995 г.), мрачната фантастика \"Гатака\" (1997 г.). През 1998 г. се жени за актрисата Ума Търман. Имат две деца - 5-годишната Мая и роденият през 2002-а Рон.\r\n1955 г.\r\nРодена е Мария Шрайвер – американска тв водеща, племенница на президента Кенеди и жена на губернатора на Калифорния Арнолд Шварцнегер.\r\nСлед колежа работи в телевизията KYW-TV във Филаделфия, а по-късно в WJZ-TV в Балтимор. Кариерата й на телевизионен репортер започва с работата й за телевизионната мрежа CBS. Работи за NBC от 1989 г. до 2004 г. Автор е на пет книги.\r\n1948 г.\r\nРоден е Глен Фрей – китарист и вокалист на американската група “The Eagles”. Роден е в Детройт и израства в Роял Оук. Свири в няколко аматьорски и полупрофесионални банди, включително в The Mushrooms. След разпадането на групата Фрей свири в The Four of Us, The Subterraneans и The Heavy Metal Kids. По-късно участва в кънтри-рок групата Longbranch Pennywhistle и впоследствие в The Eagles. По-известни песни на The Eagles с негово участие са \"One of These Nights,\" \"Lyin' Eyes,\" \"Take It to the Limit,\" \"Hotel California,\" \"New Kid in Town,\" \"Life in the Fast Lane,\" \"The Long Run,\" \"I Can't Tell You Why,\" и \"Heartache Tonight\".\r\n1921 г.\r\nРоден е Джеймс Джонс – американски писател. От 1939 до 1944 г. служи в американската армия, като взема участие във военните операции в Тихия океан. В средата на 60-те години заминава за Париж, където прекарва 15 години от живота си. Създава романите: \"Отнякога и во веки веков\" (1951 г.), \"И бързат те\" (1957 г.), \"Шеренга\" (1962 г.), \"Веселият месец май\" (1971 г.), \"Повикай ме\" (1978 г.); повестта \"Пистолет\" (1958 г.); книга с очерци: \"Виетнамски дневник\" (1974 г.); мемоари: \"Втората световна война\" (1975 г.). Джеймс Джонс умира през 1977 година.\r\n1888 г.\r\nРоден е Карлис Зале - латвийски скулптор. Учи Петербургската художествена академия (1917-1920 г., в класа на А. Т. Матвеев). Живее и работи в Берлин (1921-1923 г.), след което се завръща в Латвия. Произведения: Братско гробище в Рига (1924-1936 г., заедно с арх. А. К. Бирзениек) и Паметник на свободата (1931-1935 г.) в Рига. Развива националните традиции в стил \"модерн\". Ръководител е на скулптурно ателие (1936-1942 г.) и професор в Латвийската художествена академия в Рига. Умира на 19 февруари 1942 г. в Инчу Калнс.\r\n1851 г.\r\nРоден е Чарлз Хенри Доу – американски финансов журналист, съосновател на “Dow Jones & Company” и “The Wall Street Journal”.Чарлз Доу измисля индексът “Дау Джоунс” като част от проучване на движението на финансовия пазар. Доу развива серия принципи за разбиране и анализиране на пазарно поведение. По - късно тези принципи стават известни като “Теорията на Доу”, основа за техническия анализ. През целият си живот Чарлз Доу не успява да завърши средно образование. Чарлз Хенри Доу умира в Бруклин, Ню Йорк на 2 декември 1902 година.\r\n1835 г.\r\nРоден е Чезаре Ломброзо  - италиански съдебен психиатър, антрополог, основоположник на антропологичното направление в криминологията и углавното право. Доцент е по психиатрия в Павийския университет (1862 г.), директор е на психиатрията в Пезаро и професор по психиатрия в Торинския университет. Според Ломброзо независещи от волята условия (наследственост, влияние на нервни болести и др.) играят главна роля в психологията на престъпника. Негови са съчиненията - \"Гений и лудост\", \"Престъпният човек\", \"Престъплението - причини и лекуване\" и др. Умира на 19 октомври 1909 г. в Торино, Италия.\r\n1814 г.\r\nРоден е  Адолф Сакс – белгийски майстор на духови инструменти. Работи в Брюксел, а от 1836 г.- в Париж. Усъвършенства редица духови инструменти. Изобретател на саксофона, както и на семейство духови инструменти - саксхорни (патентовани през 1845 в Париж).\r\n1771 г.\r\nРоден е Алоис Зенефелдер – немски учен, изобретил литографията. Установява възможността за изработване на форми за висок печат (1796 г.), разработва метод за плосък печат - литография (1798 г.). По-късно конструира литографен печатен стан, прави поредица от репродукции на картини с маслени бои (1833 г.). Автор е на \"Пълно ръководство по литография\" (1818 г.).\r\n1494 г.\r\nРоден е Сюлейман Великолепни - син е на Селим I. Той е османски султан в периода 1520-1566 г. Наричан е още Кануни (‘Законодател’). По време на неговото управление Османската империя достига най-голямото си териториално, военно, финансово-икономическо и обществено-политическо могъщество - 6 млн. кв. км (на 3 континента - Европа, Азия и Африка), население - около 25 млн. души. Завоюва Сирия и Египет, Сърбия, част от Унгария, о. Родос (20 декември 1522 г.). През 1526 г. нанася поражение на  унгарците край Мохач. През 1529 г. превзема Молдова и обсажда безуспешно Виена. Завладява също така Грузия, част от Персия, Месопотамия, Йемен, Триполи и Алжир. През 1536 г. подписва първите договори за свободна търговия на западните предприемачи в Османската империя с френския крал Франсоа I (т. нар. капитулации). С името на Сюлейман Великолепни е свързана кодификацията на османските закони - той детайлизира законодателството, всички кадийски учреждения и съдилища разполагат със сборник със закони; отменени са привилегиите на определени слоеве от населението; отменени са ограниченията за търговията с Иран, конфискацията на стоки; дадени са много права на служителите на култа. С епохата на Сюлейман Великолепни е свързан и разцветът в ислямското монументалното строителство. Архитект Синан строи 2 от най-известните си джамии по негово време (“Шахзаде”, 1543-1548 г., и “Сюлеймание”, 1550-1557 г.).\r\n1479 г.\r\nРодена е Хуана Кастилска, кралица на Испания.На тази дата умират:\r\n1964 г.\r\nУмира Ханс фон Ойлер-Келпин, шведски биохимик, Нобелов лауреат.\r\n1941 г.\r\nУмира Морис Льоблан - френски писател, автор на криминални романи. Роден е през 1864 г. в Нормандия. Известно време следва право и филология, но скоро се прехвърля в Париж, където се отдава на литература. Става известен през 1906 г. с разкази с криминални сюжети, отпечатани в сп. \"Жьо се ту\". През 1907 г. издава първия си сборник с новели: \"Арсен Люпен, крадецът-джентълмен\".\r\n1929 г.\r\nУмира Макс Баденски - наследник на баденския престол, райхсканцлер на Германия от 1918 г. Роден е на 10 юли 1867 г. в Баден-Баден. По време на I световна война настоява за ограничаване на териториалните претенции на Германия и провеждане на частични реформи, които да предотвратят избухването на революция. На 3 октомври 1918 г. е поставен начело на псевдолиберално правителство, чиято главна цел е спасяването на монархията. Правителството му съществува до Ноемврийската революция през 1918 г.\r\nУмира Арнолд Ротщайн, директор на еврейската мафия в Ню Йорк, който е бил прострелян и ранен смъртоносно на 4 ноември.\r\n1893 г.\r\nУмира Пьотр Илич Чайковски - руски композитор. Роден е през 1840 г. във Воткински. Учи право в Петербург, след това консерватория при видния руския композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество. Завършва оперите “Войвода”и “Ундина”. През 70-те години създава множество произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония ¹4 и операта “Евгений Онегин”. Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други.\r\n1836 г.\r\nУмира Карел Хинек Маха - чешки поет. Роден е на 16 ноември 1810 г. в Прага. Смята се за предходник на най-новата чешка поезия.  Автор е на поемата “Май” (1836 г.). , повестта “Цигани” (1935 г.), дневникови етюди “Из моя живот” (1934 г.), философска и интимна лирика. За изготвянето на историческата справка на Агенция “Фокус” са използвани следните източници:", "date": "2017.11.06", "title": "Денят 6 ноември в световната история"}
{"url": "http://www.focus-news.net/news/2017/11/06/2454154/stara-zagora-deveti-mezhdunaroden-konkurs-za-mladi-trompetisti-shte-se-provede-v-grada.html", "text": "От 6 до 10 ноември в Стара Загора ще се проведе деветото издание на Международния конкурс за млади тромпетисти, съобщиха от пресцентъра на Община Стара Загора. \r\nКонкурсът стартира през 1995 г. като национален, единствен в България за тази специалност. От третото издание е отворен за международно участие, а следващият - IV-ти е международен.\r\nИдеята за създаването му е на преподавателя по тромпет Пенчо Пенчев, който е и артистичен директор на конкурса.\r\nМузикалното събитие се развива много бързо и получава широка международна известност. \r\nУчастници от Азербайджан, Беларус, България, Германия, Малта, Македония, Молдова, Румъния, Русия, Сърбия, Турция, Чехия, Украйна и Хърватия мерят сили пред авторитетно международно жури.\r\nСпециално за конкурса български композитори пишат пиеси за тромпет, които стават задължителни и се изпълняват от участниците. По традиция конкурсът завършва с концерт на лауреатите в съпровод на оркестъра на Държавна опера Стара Загора.\r\nПресконференцията на организаторите ще се проведе от 11.00 часа в зала 2 на Община Стара Загора.", "date": "2017.11.06", "title": "Стара Загора: Девети Международен конкурс за млади тромпетисти ще се проведе в града"}
{"url": "http://www.focus-news.net/news/2017/11/06/2454155/narodnite-predstaviteli-ot-gerb-stara-zagora-organizirat-priemni-dni-prez-noemvri.html", "text": "През ноември народните представители от ГЕРБ – Стара Загора ще проведат приемни дни за граждани в Стара Загора, Казанлък, Гурково и Братя Даскалови. Това съобщиха от пресцентъра на ПП ГЕРБ. \r\nГрафикът е следният:\r\nДнес от 10.00 до 12.00 ч. ще се проведе среща-разговор с народния представител Радостин Танев. Записвания и информация на тел.: 0897 585 511, или на място в клуба на партията в с. Братя Даскалови.\r\nгр. Стара Загора \r\nОт 10.00 до 12.00 часа с Маноил Манев. \r\nНа 13 ноември (понеделник), от 10:00 до 12:00 ч. – Емил Христов\r\nЗаписвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nгр. Казанлък\r\nНа 13 ноември (понеделник), от 10:00 до 12:00 ч.– Борис Кърчев \r\nНа 27 ноември (понеделник), от 10:00 до 12:00 ч. – Борис Кърчев\r\nЗаписвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” № 1.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация – 042/ 635 197, 0885 023 919 – технически сътрудник Ивелина Андреева.", "date": "2017.11.06", "title": "Народните представители от ГЕРБ-Стара Загора организират приемни дни през ноември"}
{"url": "http://www.focus-news.net/news/2017/11/06/2454156/the-local-v-shvetsiya-vavezhdat-novi-patni-znatsi-v-pomosht-na-chuzhdentsite.html", "text": "От 1 декември по магистралите и шосетата в Швеция ще се появят нови пътни знаци, които ще бъдат илюстрирани със символи и няма да съдържат текст с цел да бъдат разбираеми за водачите на МПС-та, които не владеят шведски език, съобщава вестник The Local в местната си редакция. \r\nЕдин от новите знаци ще алармира за произшествие на пътя.\r\n„Предупредителният знак показва автомобил, наклонен настрани. Много по-бързо разбираем е от текста. Принципно символите са по-лесни за разбиране и от тези, които не знаят шведски\", обясниха от Агенцията по транспорта на скандинавската държава.\r\nДруг знак, който ще бъде заменен и който до този момент бе разбираем само за владеещите шведски език, е този, който дава указания за 24-часови ресторантьорски услуги. Текстът nattöppet („отворен през нощта“) се заменя с часовник и числото 24, написано вътре в него.\r\nТретият нов знак ще показва местата за паркиране на ремаркетата за камиони и със сигурност ще бъде полезен за чуждестранните посетители на Швеция.\r\nЗнаците са вдъхновени от Конвенцията на ООН за пътните знаци и сигнали, която съветва страните да използват символи за техните пътни знаци, за да ги направят разбираеми за всички на пътя.Тереза Герова", "date": "2017.11.06", "title": "The Local: В Швеция въвеждат нови пътни знаци в помощ на чужденците"}
{"url": "http://www.focus-news.net/news/2017/11/06/2454157/premiera-na-almanaha-nepoznatata-yuzhna-zemya-terra-australis-incognita-shte-se-sastoi-na-7-noemvri.html", "text": "Премиера на алманаха „Непознатата южна земя – Terra australis incognita“ ще се състои на 7 ноември от 18.00 ч. в Greenwich Book Center на бул. „Витоша“ 37. Това съобщиха от Българския антарктически институт. Авторите на алманаха са проф. Христо Пимпирев, Гергана Лаптева и д-р Любомир Иванов.\r\nАлманахът има за цел е да събере и направи достъпни повечето известни досега географски карти, изобразяващи Антарктида от древността като проследи тяхното развитие през вековете до днес. Също така да покаже съвременните карти на Ледения континент, включващи топографски, геоложки, сателитни изображения, карти на ледената и подледена повърхност на континента, карти на различните изследователски бази и т.н. Разбира се, специално внимание се обръща на българския принос в картографията на Антарктида. Картите са разделени на няколко периода, отразяващи историческото им развитие.\r\nЦелта е да се популяризира значението на картите и геоинформацията в целия свят, както и развитието на картографските методи за изобразяване на заобикалящия ни свят за нуждите на обществото в глобален и регионален аспект. Чрез проследяване на историята на последния все още чист и малко засегнат от човешката дейност континент е един вид апел към неговото опазване, бъдеща експлоатация и съхраняване на уникалната му флора и фауна.", "date": "2017.11.06", "title": "Премиера на алманаха „Непознатата южна земя – Terra australis incognita“ ще се състои на 7 ноември"}
{"url": "http://www.focus-news.net/news/2017/11/06/2454158/sled-strelbata-v-teksas-donald-tramp-zayavi-che-ne-orazhiyata-sa-problemat.html", "text": "Американският президент Доналд Тръмп заяви в понеделник, че стрелбата в Тексас, в резултат на която загинаха 26 души, е въпрос, свързан с „психичното здраве\", а не с разрешенията за притежание на оръжия, предава AFP. \r\n„В нашата страна имаме изобилие от проблеми с психичното здраве, но това не е ситуация, свързана с (проблема с) оръжията\", подчертаТръмп.Тереза Герова", "date": "2017.11.06", "title": "След стрелбата в Тексас: Доналд Тръмп заяви, че не оръжията са проблемът"}
{"url": "http://www.focus-news.net/news/2017/11/06/2454159/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща от Първа професионална лига на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието от 00.00 часа до приключване на футболната среща при сектор „Г” на Националния стадион „Васил Левски” и от 12.00 до 19.00 часа на моста пред Национален стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.11.06", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2017/11/06/2454160/stanislav-vladimirov-bsp-votat-na-nedoverie-e-test-kam-vsichki-koito-se-zayavyavat-kato-opozitsiya.html", "text": "Вотът на недоверие към правителството е тест към всички политически сили, които се заявяват като опозиция. За тези 6 месеца управление и Воля, и ДПС във важни гласувания подкрепиха управляващото мнозинство. Това заяви народният представител от „БСП за България” Станислав Владимиров по БНТ, съобщиха от пресцентъра на партията. По думите му след разговорите с тези политически сили ще се прецени в кой сектор да бъде поискан вот на недоверие. „Корупцията е най-големият бич за нашето общество. Няма изследване или доклад, свързан с корупцията от ЕК, в който България да не се посочва като най-корумпираната държава в Европа”, заяви Владимиров.\r\n„От години управлява ГЕРБ и няма как те да не носят отговорност и вина за несправянето с корупцията”, подчерта Владимиров. Според него предложението им да се създаде орган, който механично да събира други, няма да реши проблемите с корупцията. По думите му, когато такъв орган се избира от управляващите, както те сега предлагат, които преразпределят и средствата в държавата, то този орган, избран от тях, едва ли ще има сили да я контролира.\r\nСтанислав Владимиров каза също, че друг проблемен сектор е „Здравеопазването”. „Ние сме най-болната нация в Европа. Получаваме най-лошата помощ. Изчезват болници, не само в малки общини, а и в областните ни центрове. Почти няма болници в Родопите”, посочи Владимиров. Според него е нужна промяна в модела на здравеопазване и ако той не се промени, отново ще има смяна на министри в здравеопазването.", "date": "2017.11.06", "title": "Станислав Владимиров, БСП: Вотът на недоверие е тест към всички, които се заявяват като опозиция"}
{"url": "http://www.focus-news.net/news/2017/11/06/2454161/plovdiv-shte-bade-inspektiran-parviyat-etap-ot-polaganeto-na-asfalt-na-asenovgradsko-shose.html", "text": "Областният управител на Пловдив Здравко Димитров ще инспектира първия етап от полагането на асфалтовата настилка на Асеновградско шосе. Това съобщи за Радио „Фокус”-Пловдив говорителят на Областната администрация. Проверката ще започне в 11.00 часа, от караулката на изхода на Пловдив в посока Асеновград.\r\nСлед откриването на новата отсечка ще бъде ремонтиран и старият път от Пловдив към Асеновград. Новият участък е дълъг 11 километра и е на обща стойност 24 млн. лв.\r\nСтроителните дейности по пътя започнаха от месец август.\r\nЦветана ТОНЧЕВА", "date": "2017.11.06", "title": "Пловдив: Ще бъде инспектиран първият етап от полагането на асфалт на Асеновградско шосе"}
{"url": "http://www.focus-news.net/news/2017/11/06/2454162/prof-hristo-pimpirev-balgarskata-polyarna-baza-v-antarktida-shte-se-prevarne-v-svetoven-tsentar-za-nauchni-izsledvaniya.html", "text": "Акцент в 26-та българска антарктическа експедиция ще бъде 5-годишната Национална полярна програма за научни изследвания, която ще превърне базата там в световен център. Това каза в сутрешния блок „Добро утро, България“ на Радио „Фокус“ проф. Христо Пимпирев, директор на Българския антарктически институт. По думите му програмата дава сигурност, че научните изследвания ще се движат възходящо, като българската база на ледения континент ще стане световен център за научни изследвания на учени от цял свят. Акцент в тазгодишната работа ще бъде поставен на климатичните промени, случващи се в Антарктика, които обаче оказват влияние на целия свят. „Акцент на нашите научи изследвания ще бъде поставен в изучаване на причините за климатичните промени, тъй като в района на Антарктическия полуостров, където е българската база, много отчетливо се наблюдава затопляне. Топенето на големи ледници неименуемо повишава и морското ниво, води до наводнения и тайфуни. Всички тези неблагоприятни метеорологични условия водят до човешки жертви. Самите ние, българите, се опарихме от силата на природата само преди двадесетина дни“, обясни той. \r\nВ тазгодишната полярна експедиция ще участват 9 чуждестранни учени и 22 българи. Първата група логистици заминава на 15 ноември, втората – около 13 декември, като крайният срок на проучванията е март месец. Проф. Христо Пимпирев изрази надежда и за получаването на Нобелова награда за изследвания в Антарктида, заслуга за която да имат и българи. Той обясни, че въпреки колебливото финансиране през годините родните учени по нищо не отстъпват на чуждестранните си колеги.", "date": "2017.11.06", "title": "Проф. Христо Пимпирев: Българската полярна база в Антарктида ще се превърне в световен център за научни изследвания"}
{"url": "http://www.focus-news.net/news/2017/11/06/2454163/sofiya-ot-sredata-na-noemvri-zapochva-kurs-po-verouchenie-za-detsa-i-mladezhi-pri-hram-sv-nikolay-sofiyski.html", "text": "В храм „Св. Николай Софийски“ (София, ул. \"Пиротска\" №76), с благословение на Негово Светейшество Софийския митрополит и Български патриарх Неофит, от средата на месец ноември 2017 г. в храма ще започне Курс по вероучение за деца и младежи, предаде репортер на Агенция \"Фокус\".\r\nВсеки, който има желание, може да се запише в храма. \r\nНикола ПЕТКОВ", "date": "2017.11.06", "title": "София: От средата на ноември започва Курс по вероучение за деца и младежи при храм „Св. Николай Софийски“"}
{"url": "http://www.focus-news.net/news/2017/11/06/2454164/sport-grigor-dimitrov-se-izkachi-do-rekordnata-shesta-pozitsiya-v-svetovnata-ranglista.html", "text": "Григор Димитров се придвижи с две позиции напред в световната ранглиста и през новата седмица заема рекордното за него шесто място.\r\nЗа постижението на първата ракета на България допринесе и фактът, че Новак Джокович и Анди Мъри загубиха точките си от Париж, тъй като не участваха в турнира. Така сръбският тенисист падна надолу с пет позиции до номер 12 и за първи път от десетилетие остана извън „Топ 10“. \r\nНачело е испанецът Рафаел Надал, следван от Роджър Федерер от Швейцария. С една позиция напред се придвижи германският тенисист Александер Зверев, който през новата седмица е поставен на трето място в световната ранглиста.", "date": "2017.11.06", "title": "Спорт: Григор Димитров се изкачи до рекордната шеста позиция в световната ранглиста"}
{"url": "http://www.focus-news.net/news/2017/11/06/2454165/pazardzhik-zhiteli-na-obshtina-septemvri-izlizat-na-protest-pred-sgradata-na-okrazhniya-sad-sreshtu-upravlenieto-na-kmeta-marin-rachev.html", "text": "Жители на община Септември излизат на протест пред сградата на Окръжния съд в Пазарджик срещу управлението на кмета Марин Рачев, съобщиха за Радио „Фокус“ – Пазарджик от Иницативния комитет „Да спасим община Септември“. Протестът е насрочен за 09.15 часа, като на него жителите на общината ще изразят недоволството си от начина, по който тя се стопанисва и управлява. Исканията са за прозрачност и яснота как се харчат парите в Община Септември, както и за отговор на въпроса за това къде са парите за недовършената детска площадка в село Варвара. За 10.00 в съда в Пазарджик часа е насрочено и поредното дело срещу кмета на Община Септември Марин Рачев за укриване на данъци.\r\nАлбена ЖИЛЕКОВА", "date": "2017.11.06", "title": "Пазарджик: Жители на община Септември излизат на протест пред сградата на Окръжния съд срещу управлението на кмета Марин Рачев"}
{"url": "http://www.focus-news.net/news/2017/11/06/2454166/sport-viktoriya-tomova-shte-igrae-sreshtu-germanka-v-parvi-krag-na-turnira-v-limozh.html", "text": "Първата ракета на България при жените Виктория Томова ще играе срещу германката Антония Лотнер в първия кръг на турнира по тенис на твърди кортове  във френския град Лимож, който стартира тази седмица.\r\nТомова заема 141-во място в световната ранглиста и е с 55 позиции по-напред от първата си съперничка в Лимож. До този момент двете тенисистки не са играли помежду си.", "date": "2017.11.06", "title": "Спорт: Виктория Томова ще играе срещу германка в първи кръг на турнира в Лимож"}
{"url": "http://www.focus-news.net/news/2017/11/06/2454167/pregled-na-osnovnite-temi-vav-velikotarnovskiya-pechat.html", "text": "„Мним доктор се опита да измъкне над 6700 лв. от онкоболно момиче“, е заглавие от първа страница на областния всекидневник „Янтра Днес”. По искане на Районна прокуратура във Велико Търново, съдът взе мярка за неотклонение „задържане под стража“ на 32-годишен мъж за опит в измама на майка и онкоболно дете от Велико Търново. \r\n„Еколози мерят качеството на въздуха в кварталите „Чолаковци“ и „Бузлуджа“, е друга тема от изданието. РИОСВ - Велико Търново възложи измерване с мобилна автоматична станция на качеството на въздуха в кварталите „Чолаковци“ и „Бузлуджа“ във Велико Търново. Замерванията ще се провеждат в два пункта в продължение на две седмици. \r\n„Събират опасните отпадъци в Свищов“, пише още вестникът. От вчера започна събирането на опасните отпадъци в Свищов, които фирма струпа незаконно в Западната промишлена зона на града. От РИОСВ във Велико Търново са дали предписание до понеделник вечерта, 6 ноември, отпадъците да бъдат премахнати. \r\n„Съдят млад мъж, убил търновец заради направена забележка“, е новина от криминалната хроника. \r\nНа страниците на вестника ще откриете и материал, разказващ за търновски таланти, които „Събраха с два концерта близо 3000 лева за лечението на болни деца. \r\n„Съдия-изпълнител продава най-стария хлебозавод в старата столица“, е заглавие от другия областен ежедневник - „Борба“. Частен съдебен изпълнител е обявил за продан Великотърновския хлебозавод. Това е втората процедура, която се организира за най-старото подобно предприятие в региона. Цената е малко над 4 млн. лв.  \r\n„Гадателката на Берлускони предрича разцвет и нови инвестиции във Велико Търново“, е друга тема от вестника. Нови инвеститори и разцвет на туризма предрича за Велико Търново гадателката на Берлускони Теодора Стефанова. Специално за „Борба“ тя разкри някои от прогнозите си, свързани с бъдещето на старата столица. \r\n„Хиляди минават по козя пътека на път за два големи търновски квартала“, е друг акцент в броя. Отива си поредната година, в която до двата най-големи квартала на Велико Търново – „Бузлуджа“ и „Зона В“, няма да има пряк път. В момента за такъв от пешеходци и водачи се ползва козя пътека от ул. „Стоян Коледаров“ в посока газстанцията. Има ли изготвен проект за изграждане на улица и очаква ли се реализацията му, разберете от вестника. \r\n„Академия за акушерки“ се превърна в международна“, пише още ежедневника. Представители на Белгия, Русия, Турция , Великобритания и Италия споделиха своя опит на шестото издание на медицинския форум „Академия за акушерки“. \r\nНа страниците на  днешното издание е поместена и статия, разказваща за хода на делото срещу шофьора, убил трима души на пътя край Лясковец.", "date": "2017.11.06", "title": "Преглед на основните теми във великотърновския печат"}
{"url": "http://www.focus-news.net/news/2017/11/06/2454168/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-noemvri.html", "text": "„Софийска вода” временно ще прекъсне водоснабдяването в някои части на столицата на 7 ноември, съобщиха от пресцентъра на дружеството. Във вторник във връзка с монтаж на спирателни кранове и водомерен възел на резервоар „Бухово“се налага спиране на водоподаването от 09:00 до 21:00 часа на клиентите на „Софийска вода”, живеещи в гр. Бухово. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред кметството в града.\r\nВъв вторник във връзка с подмяна на сградно водопроводно отклонение на ул. „Милин камък“ в жк. „Лозенец“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Милин камък“ между бул. „Евлоги и Христо Георгиеви“ и  ул. „Крум Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: „Милин камък“ на ъгъла с ул. „Орфей“.\r\nВъв вторник във връзка с подмяна на сградни водопроводни отклонения на ул. „Княгиня Косара“ в кв. „Васил Левски“ се налага спиране на водоподаването от 09:30 до 21:30 часа на клиентите на „Софийска вода”, живеещи на ул. „Рилска обител“, ул. „Стоян Попов“, ул. „Летоструй“, бул. „Ботевградско шосе“ и ул. „Вакарел“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Княгиня Косара“ № 34.\r\nВъв вторник във връзка с реконструкция на уличен водопровод в с. Световрачане се налага спиране на водоподаването от 09:30 до 21:00 часа на клиентите на „Софийска вода”, живеещи на ул. „Чавдар войвода“, ул. „Лесновска река“, ул. „Поляната“ и ул. „Миладин Цветков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поляната “ на ъгъла с ул. „Искър“.\r\nВъв вторник във връзка с подмяна на сградно водопроводно отклонение в кв. „Бенковски“ се налага спиране на водоподаването от 9:30 до 14:00 часа на клиентите на „Софийска вода”, живеещи в района на пл. „Биримирци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: площад „Биримирци“.\r\nВъв вторник във връзка с подмяна и монтаж на спирателни кранове на в жк. „Младост“ 4 се налага спиране на водоподаването от 10:00 до 22:00 часа на клиентите на „Софийска вода”, живеещи в района между ул. „Акад. Румен Цанев“, ул. „Филип Аврамов“, ул. „Самара“, ул. „Атанас Москов“, бл. 325, бл. 411, бл. 412, бл. 413, бл. 414 и 131 СУ \"Климент Арк. Тимирязев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин Фантастико.\r\nВъв вторник във връзка с подмяна на сградно водопроводно отклонение на ул. „Цар Освободител“ във в.з. „Банкя“ се налага спиране на водоподаването от 10:00 до 17:00 часа на клиентите на „Софийска вода”, живеещи в района между ул. „Цар Освободител“ от ул. „Ела“ до ул. „Космонавт“; ул. „Космонавт“; ул. „Иларион Макариополски“ от ул. „Цар Освободител“ до ул. „Иларион Макариополски“ №60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Освободител“ №88.\r\nВъв вторник във връзка с подмяна на сградно водопроводно отклонение на ул. „Коста Илиев“ в кв. „Овча купел“ се налага спиране на водоподаването от 10:00 до 15:00 часа на клиентите на „Софийска вода”, живеещи в района между: ул. „Коста Илиев“ от ул. „Институтска“ до ул. „Войводина могила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Институтска“ на ъгъла с ул. „Коста Илиев“.", "date": "2017.11.06", "title": "„Софийска вода” временно ще прекъсне водоснабдяването в някои части на столицата на 7 ноември"}
{"url": "http://www.focus-news.net/news/2017/11/06/2454169/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е ясно, слънчево и тихо. Никъде лифтовите съоръжения не работят. Температурите се движат около 1-2 градуса. Туристите да се движат с повишено внимание във високите части на планините, където има петна от сняг. В най-високите част има все още снежна покривка около 4-5 см. Пътеките са хлъзгави, на места ще замръзнат. Хората да бъдат внимателни заради риска от подхлъзване. През изминалото денонощие няма регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.06", "title": "ПСС: Добри са условията за туризъм в планините"}
{"url": "http://www.focus-news.net/news/2017/11/06/2454170/aktsenti-v-predavaneto-zona-kyustendil-po-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил - „Зона Кюстендил”, ще обърнем внимание на вложените средства за ремонт на сгради от образователната инфраструктура в Кюстендил. Зам.-кметът на Общината инженер Росица Плачкова ще разкаже за въведените мерки за енергийна ефективност в две сгради на детски градини, за ремонта на две от учебните заведения и за разширяването на водопровода за минерална вода, чрез което се дава възможност за захранване с гореща минерална вода на басейните в две училища. \r\nС главния архитект на Община Кюстендил Стояна Чавдарова ще коментираме приетия от Общинския съвет план за застрояване на ромския квартал „Изток” в града. Темата за готовността на общината за зимния сезон ще обсъдим с Ивайло Чалъков, експерт по „Отбранителна мобилизационна подготовка”. \r\nС директора на художествена галерия „Владимир Димитров – Майстора“ Валентин Господинов ще разговаряме за новото осветление в културния институт и за предстоящите новости в къщата музей на Майстора в село Шишковци. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.11.06", "title": "Акценти в предаването „Зона Кюстендил” по Радио „Фокус” – Пирин"}
{"url": "http://www.focus-news.net/news/2017/11/06/2454172/plovdiv-otkrivat-nova-detska-ploshtadka-v-rotari-park.html", "text": "Кметът на Пловдив Иван Тотев и кметът на район „Тракия“ ще открият нова детска площадка в „Ротари парк“, в района на СУ „Свети Седмочисленици“. Това съобщи за Радио „Фокус“-Пловдив кметът на район „Тракия“ Костадин Димитров. Откриването на съоръжението е предвидено за 10.00 часа.\r\nНа мястото ще бъдат и спортистите от волейболен клуб „Марица“, които ще разкажат подробности за мача си с руския Енисей /Красноярск/. Срещата от Шампионската лига на Европа ще се играе утре вечер в спортна зала „Колодрума“.\r\nЦветана ТОНЧЕВА", "date": "2017.11.06", "title": "Пловдив: Откриват нова детска площадка в „Ротари парк“"}
{"url": "http://www.focus-news.net/news/2017/11/06/2454173/kyustendil-obshtinata-shte-dade-nachalo-na-deynostite-po-proekt-energiyna-efektivnost-v-mnogofamilni-zhilishtni-sgradi.html", "text": "Община Кюстендил ще даде начало на дейностите по проект „Енергийна ефективност в многофамилни жилищни сгради”. Това съобщи за Радио „Фокус” – Кюстендил инж. Росица Плачкова, зам.-кмет на Община Кюстендил. Проектът ще бъде представен от 12.00 часа в малката зала на читалище „Братство”. На представянето могат да присъстват всички заинтересовани лица. \r\n„Това е проект по Оперативна програма „Региони в растеж”, залегнал в изготвената от Общината „Инвестиционна програма”. Преди няколко дни подписахме договор за изпълнението на проекта и сега предстои неговото представяне и стартиране”, каза Росица Плачкова. Проектът включва въвеждане на мерки за енергийна ефективност в пет многофамилни жилищни сгради.\r\nВенцеслав ИЛЧЕВ", "date": "2017.11.06", "title": "Кюстендил: Общината ще даде начало на дейностите по проект „Енергийна ефективност в многофамилни жилищни сгради”"}
{"url": "http://www.focus-news.net/news/2017/11/06/2454174/dobrich-s-narusheno-vodopodavane-sa-nyakoi-chasti-na-grada-i-mnogo-naseleni-mesta-v-oblastta.html", "text": "С нарушено водоподаване поради аварии са улици в Добрич и много населени места в областта, съобщиха от ВиК в града. В Добрич днес ще се отстраняват аварии по улиците „Кирил и Методий“, „Сан Стефано“, „България“ №1, „Ивайло“ № 16 А и в жк. „Балик“ бл. 28. \r\nВ Район Добрич – селска с нарушено водоподаване са селата Свещарово, Житница и Помпена станция - Оброчище, в Район Балчик – вилна зона „Белите Скали“, в Район Каварна – в града на ул. „Стара планина“ и с. Топола, в Район Тервел - с. Орляк и ЖФК, където е предвидено вадене на помпа, в Район Генерал Тошево - района на птицефермата и с. Житен, в Район Шабла - с. Смин, ул. „Рила“ в града и Помпена станция – Горун и в Район Крушари селата – Северняк и Зимница. \r\nЖулиета НИКОЛОВА", "date": "2017.11.06", "title": "Добрич: С нарушено водоподаване са някои части на града и много населени места в областта"}
{"url": "http://www.focus-news.net/news/2017/11/06/2454175/pazardzhik-okrazhniyat-sad-shte-gleda-delo-sreshtu-kmeta-na-obshtina-septemvri-za-ukrivane-na-danatsi.html", "text": "Окръжният съд в Пазарджик ще гледа дело срещу кмета на Община Септември Марин Рачев за укриване на данъци, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. Началото на съдебното дело е в 10.00 часа, съдия-докладчик е Ивета Парпулова.„Фокус“ припомня, че първото съдебно заседание по делото бе проведено на 9 октомври, когато бе направено предварително изслушване на страните, без призоваване на свидетели и вещи лица.\r\nАлбена ЖИЛЕКОВА", "date": "2017.11.06", "title": "Пазарджик: Окръжният съд ще гледа дело срещу кмета на Община Септември за укриване на данъци"}
{"url": "http://www.focus-news.net/news/2017/11/06/2454176/ekathimerini-gratskiyat-ministar-po-migratsiyata-othvarli-prizivite-za-politika-na-otkriti-granitsi.html", "text": "Гръцкият министър на миграцията Янис Музалас защити правителствения „прагматичен\" подход към кризата с бежанците - както и споразумението от март 2016 г. между държавите-членки на Европейския съюз и Турция за ограничаване на притока на мигранти, отхвърляйки по този начин призивите от редиците на СИРИЗА за водене на политика на отворени врати, съобщава електронното издание Ekathimerini.\r\n„Въпреки трудностите на [споразумението], което има сиви зони, Европа трябва да изясни, че това е полезно споразумение за Гърция\", подчерта Музалас в интервю за изданието. \r\nОписвайки кризата като „най-голямата миграционна и бежанска вълна след Втората световна война\", министърът коментира, че тя е финансирана и ръководена от контрабандисти.\r\n„Миграцията и бежанските потоци от такъв мащаб трябва да бъдат преодолявани със споразумения от подобен вид\", изрази увереност Музалас, добавяйки, че търсещите убежище също се възползват от сделката между Брюксел и Анкара.\r\n„Тя отвори правен път към Европа чрез схемата за презаселване, т.е. прехвърлянето на бежанци от Турция в Европа\", припомни гръцкият министър, като същевременно призна, че постигнатите резултати до този момент не са задоволителни.\r\n„Мнението, че трябва да приветстваме всеки, който желае да дойде в Гърция, е в противоречие с интересите дори на бежанците и мигрантите\", подчерта Музалас. \r\nМинистърът не пожела да коментира докладите от миналата седмица, съгласно които е подал оставката след вътрешнопартийна критика относно политиката на министерството. „Разговарям с вас сега като министър на правителството. Това е всичко, което трябва да кажа [по въпроса]\", категоричен бе Музалас, който наскоро бе номиниран за член на Комисията по правата на човека в Съвета на Европа, отличие, което той определи като „голяма чест\".Тереза Герова", "date": "2017.11.06", "title": "Ekathimerini: Гръцкият министър по миграцията отхвърли призивите за политика на открити граници"}
{"url": "http://www.focus-news.net/news/2017/11/06/2454177/parvan-simeonov-politolog-malka-e-veroyatnostta-votat-na-nedoverie-da-bade-uspeshen-obache-toy-mozhe-da-se-okazhe-polezen-za-vsichki.html", "text": "Малка е вероятността вотът на недоверие да бъде успешен, обаче той може да се окаже полезен за всички. Това каза в сутрешния блок „Добро утро, България“ на Радио „Фокус“ политологът Първан Симеонов. По думите му негативният вот не винаги цели сваляне на властта, а иницииране на дебати, от които опозицията да се възползва. Фокусът на вниманието трябва да бъде върху ПГ „Воля“, които могат да имат решаваща роля върху ПГ „Обединени патриоти“ и най-вече върху поведението на самия премиер Бойко Борисов.\r\nСериозни основания обаче за сваляне на властта няма, добави политологът. „За да се разклати сериозно държавата, да падне правителството, да се преформатира, да има хора по улиците, са нужни три условия. Първото е обикновено в България да има външен фактор, който има интерес от това. Второто е да има някаква политико-икономическа формация, която да послужи като основа за това, да подпомага, може да бъде банка, телевизия. И третото и най-важното е да има обществено мнение, обществена атмосфера, обществена поръчка, да има протести да се сменя властта. От тези три условия ми се струва налице и то силно хипотетично само първото“, обясни Първан Симеонов. Той допълни, че е възможно някой по традиция да внася интрига и смут, но останалите две условия липсват.", "date": "2017.11.06", "title": "Първан Симеонов, политолог: Малка е вероятността вотът на недоверие да бъде успешен, обаче той може да се окаже полезен за всички"}
{"url": "http://www.focus-news.net/news/2017/11/06/2454178/blagoevgrad-ogranichena-e-vidimostta-po-patishtata-v-oblastta-poradi-magla.html", "text": "Ограничена е видимостта по пътищата в област Благоевград поради мъгла. Това съобщиха за Радио „Фокус“  – Пирин от Областно пътно управление – Благоевград. Пътните настилки са мокри и хлъзгави, затова шофьорите трябва да карат внимателно. През нощта няма регистрирани тежки пътни инциденти, няма и новообразували се свлачища. \r\nВ Област Благоевград няма нововъведени ограничения за движението на моторни превозни средства. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Водачите на автомобили трябва да имат предвид, че по третокласен път – 198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента, поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. С особено внимание трябва да се извършва и преминаването по третокласен път – 1972 Сатовча – Доспат  при км 7+700, в участъка от село Блатска до село Абланица. Движението в района се извършва в една лента, поради активизирало се свлачище. За района също предстои изготвяне на инвестиционен проект за укрепване на пътя в срок до 15 април 2018 година.\r\nЛивия НИНОВА", "date": "2017.11.06", "title": "Благоевград: Ограничена е видимостта по пътищата в областта поради мъгла"}
{"url": "http://www.focus-news.net/news/2017/11/06/2454179/dobrich-na-mesta-v-oblastta-vidimostta-e-ogranichena-poradi-magla.html", "text": "На места в областта видимостта е ограничена поради мъгла, предаде кореспондент на Радио „Фокус” – Варна. Остава в сила ограничението до 1 декември тази година за движение на МПС над 10 тона по пътя Кранево – Варна. Обходният маршрут е Кичево – Оброчище. Няма въведени други ограничения на движението на МПС в областта. \r\nВремето в Добрич е облачно и мъгливо, тихо е, температурата на въздуха към 09.30 часа е около 10 градуса.\r\nЖулиета НИКОЛОВА", "date": "2017.11.06", "title": "Добрич: На места в областта видимостта е ограничена поради мъгла"}
{"url": "http://www.focus-news.net/news/2017/11/06/2454180/veliko-tarnovo-avariya-sprya-parnoto-i-toplata-v-grada.html", "text": "Авария спря парното и топлата вода във Велико Търново. От топлофикационното дружество в града обясниха за Радио „Фокус“-Велико Търново, че подаването на топлинна енергия е преустановено вчера по обяд, поради възникнала авария на ул. „Никола Габровски“. Слушатели на Радио „Фокус“ съобщиха, че и днес в града двете услуги не са налични. От дружеството увериха, че веднага след отстраняване на аварията от „ВиК Йовковци“-Велико Търново ще бъде възстановено подаването на топлинна енергия за отопление и топла вода в града.\r\nЛуиза ТРАНЧЕВА", "date": "2017.11.06", "title": "Велико Търново: Авария спря парното и топлата в града"}
{"url": "http://www.focus-news.net/news/2017/11/06/2454181/plamen-tsarnorechki-tsgm-ideyata-ni-e-s-konduktorite-v-gradskiya-transport-v-sofiya-da-pomognem-na-horata-i-da-namalim-gratischiite.html", "text": "Идеята ни е с кондукторите в градския транспорт в София да помогнем на хората и да намалим гратисчиите. Това каза в интервю за Агенция „Фокус“ ръководителят на дирекция „Маркетинг и стопанска дейност“ в Центъра за градска мобилност (ЦГМ) Пламен Църноречки във връзка с проекта за въвеждане на кондуктори в градския транспорт в столицата.\r\nПо думите му от 6 ноември 20 контрольори ще изпълняват функцията на кондуктори по линията на автобус 27. „Тя върви по маршрута от бул. „Мария Луиза“ до село Кътина, община Нови Искър и я избрахме, защото минава както през централна градска част, така и в крайградски райони. Нашата цел е да има служител на ЦГМ, който да помага на пътниците. Това е и основната задача на кондукторите. Най-важното, което ще правят, е да валидират превозните документи, да продават билетчета за еднократно пътуване, да дават информация за маршрута – да ориентират пътниците къде е спирката, на която трябва да слязат, каква е връзката й с друг обществен транспорт, да разберат каквото ги интересува относно други линии, да съветват за най-удобния маршрут, и т.н. Този опит ще продължи около 2 месеца, но се надяваме да успеем да го наложим. Сега правим пилотен проект, но имаме идея да въведем подобно обслужване и на други линии“, каза още той и обясни, че едва ли ще могат да се въведат кондуктори за всички маршрути на градския транспорт, тъй като ще трябват над хиляда души, заради което ЦГМ се съсредоточава към крайградски линии.\r\nЦърноречки обясни, че целта на този проект е да се промени разбирането за пътуването в градския транспорт, което е заложено и в цялостната концепция на ЦГМ за модерен и удобен транспорт и за качество на обслужването на пътниците. „Кондукторът е само малка част от тази концепция. Опитваме се по този начин и да възпитаме хората, че могат да разчитат на подкрепа, а и да намалим гратисчиите“, каза той.\r\nОт думите му стана ясно, че това няма да доведе до увеличаване на цената на билетчето за градския транспорт.\r\nЦветилена СИМЕОНОВА", "date": "2017.11.06", "title": "Пламен Църноречки, ЦГМ: Идеята ни е с кондукторите в градския транспорт в София да помогнем на хората и да намалим гратисчиите"}
{"url": "http://www.focus-news.net/news/2017/11/06/2454182/pregled-na-osnovnite-temi-v-shumenskiya-pechat.html", "text": "„Цялото село Кочово се прости с младия си кмет“, е водещото заглавие във вестник „Шуменска заря“. Смъртта на загиналия в катастрофа Кенан Ибрямов разтърси община Велики Преслав. \r\n„Ново злато за хор „Родни звуци”, е акцент от стр. 2 в броя. Смесеният хор “Родни звуци”, към шуменското народно читалище „Добри Войников-1856“, с диригент Христо Атанасов, корепетитор-акомпанятор Жанета Кацарова и хормайстор Яна Косева спечели още една първа награда на Гранд фестивала “Магическите мостове на Виена и Прага”. \r\n„Полицията  отбелязва празника си с демонстрации на бойни техники“, пише изданието. \r\n„Четирима президенти в родното село на д-р Желю Желев“, информира също ежедневникът. Четиримата президенти Румен Радев и предшествениците му Росен Плевнелиев, Георги Първанов и Петър Стоянов ще отдадат почит на първия демократично избран държавен глава на България. Утре от 12 ч. в родното място на първия президент на България с. Веселиново, Шуменска област, четиримата първи държавни мъже ще открият паметна плоча. Тя ще бъде поставена на къщата, в която е израснал и прочел първите си книги философът и държавникът д-р Желю Желев.\r\n“Веселиново чества 90 години НЧ „Съзнание-1927”, съобщава изданието. През 1927 г. родолюбиви, ентусиазирани и жадни за знания хора, живеещи и работещи в селото, учредяват народно полезната организация читалище. Наричат го “Съзнание”, за да се опази българското съзнание и да се възражда българския дух. \r\n„EURES среща на Агенцията по заетостта ще се проведе в Шумен“, пише всекидневникът. EURES среща ще се проведе на 21 ноември в Шумен. Това съобщиха от Агенцията по заетостта. 36 информационни EURES дни се проведоха през октомври в бюрата по труда в страната. На тези срещи близо 560 търсещи работа лица (214 от тях студенти и ученици в системата на средното образование) се запознаха с посредническите услуги, които предоставя Агенцията по заетостта като член на Европейската мрежа EURES. \r\n„Дни на турската култура“, е заглавие от стр. 5 в броя. Многообразието на турската национална култура в Шумен представи Ансамбълът за народни танци към Тракийския университет в Одрин.", "date": "2017.11.06", "title": "Преглед на основните теми в шуменския печат"}
{"url": "http://www.focus-news.net/news/2017/11/06/2454183/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В понеделник, 6 ноември, в германския град Бон в провинция Северен Рейн-Вестфалия започва Конференция на ООН по проблемите на климата, припомня националният ежедневник Die Frankfurter Allgemeine Zeitung. \r\nС близо 25 хил. участници, конференцията е втората по рода си, организирана в Германия. Целта й е да бъде договорено постигане на по-голям напредък в прилагането на Парижкото споразумение за климата, подписано през декември 2015 г. Обсъжданията обаче ще бъдат помрачени от решението на Белия дом за оттегляне на САЩ от историческото споразумение. Преговорите ще продължат до 17 ноември. \r\nВ навечерието на световния форум ООН предупреди, че е налице „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий,\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", предупреди изпълнителният директор на Програмата на ООН по околната среда Ерик Солхайм дни преди началото преговорите в Бон.\r\n*** Гръцкият министър на миграцията Янис Музалас защити правителствения „прагматичен\" подход към кризата с бежанците - както и споразумението от март 2016 г. между държавите-членки на Европейския съюз и Турция за ограничаване на притока на мигранти, отхвърляйки по този начин призивите от редиците на СИРИЗА за водене на политика на отворени врати, съобщава електронното издание Ekathimerini.\r\n„Въпреки трудностите на [споразумението], което има сиви зони, Европа трябва да изясни, че това е полезно споразумение за Гърция\", подчерта Музалас в интервю за изданието. \r\nОписвайки кризата като „най-голямата миграционна и бежанска вълна след Втората световна война\", министърът коментира, че тя е финансирана и ръководена от контрабандисти.\r\n„Миграцията и бежанските потоци от такъв мащаб трябва да бъдат преодолявани със споразумения от подобен вид\", изрази увереност Музалас, добавяйки, че търсещите убежище също се възползват от сделката между Брюксел и Анкара.\r\n„Тя отвори правен път към Европа чрез схемата за презаселване, т.е. прехвърлянето на бежанци от Турция в Европа\", припомни гръцкият министър, като същевременно призна, че постигнатите резултати до този момент не са задоволителни.\r\n„Мнението, че трябва да приветстваме всеки, който желае да дойде в Гърция, е в противоречие с интересите дори на бежанците и мигрантите\", подчерта Музалас. \r\nМинистърът не пожела да коментира докладите от миналата седмица, съгласно които е подал оставката след вътрешнопартийна критика относно политиката на министерството. „Разговарям с вас сега като министър на правителството. Това е всичко, което трябва да кажа [по въпроса]\", категоричен бе Музалас, който наскоро бе номиниран за член на Комисията по правата на човека в Съвета на Европа, отличие, което той определи като „голяма чест\".\r\n*** От 1 декември по магистралите и шосетата в Швеция ще се появят нови пътни знаци, които ще бъдат илюстрирани със символи и няма да съдържат текст с цел да бъдат разбираеми за водачите на МПС-та, които не владеят шведски език, съобщава вестник The Local в местната си редакция. \r\nЕдин от новите знаци ще алармира за произшествие на пътя.\r\n„Предупредителният знак показва автомобил, наклонен настрани. Много по-бързо разбираем е от текста. Принципно символите са по-лесни за разбиране и от тези, които не знаят шведски\", обясниха от Агенцията по транспорта на скандинавската държава.\r\nДруг знак, който ще бъде заменен и който до този момент бе разбираем само за владеещите шведски език, е този, който дава указания за 24-часови ресторантьорски услуги. Текстът nattöppet („отворен през нощта“) се заменя с часовник и числото 24, написано вътре в него.\r\nТретият нов знак ще показва местата за паркиране на ремаркетата за камиони и със сигурност ще бъде полезен за чуждестранните посетители на Швеция.\r\nЗнаците са вдъхновени от Конвенцията на ООН за пътните знаци и сигнали, която съветва страните да използват символи за техните пътни знаци, за да ги направят разбираеми за всички на пътя.\r\n*** Английската кралица Елизабет втора е замесена в скандала, свързан с т.нар. „Райски досиета“, пише The Independent. Разкрити документи показват, че херцогството Ланкастър, което е частно имение на британския монарх, е инвестирало около 10 млн. паунда в компании, регистрирани в Каймановите и Бермудските острови.  \r\nРазкритите над 13 млн. документи също така съдържат в себе си информация, че кралицата е инвестирала определени суми в няколко компании с лоша репутация, сред които и „БрайтХаус“, за която е известно, че е експлоатирала хора с психични проблеми като крайната цел е увеличение в печалбите. Тези инвестиции до сега не присъстваха в официалните данни на Кралския дворец относно неговите финанси, пише вестника. По-късно говорител на херцогството Ланкастър заяви, че „всички наши инвестиции са напълно одитирани и легитимни“. \r\n***", "date": "2017.11.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/06/2454184/plovdiv-govoritelyat-na-glavniya-prokuror-sotir-tsatsarov-rumyana-arnaudova-i-prokurori-ot-grada-shte-gostuvat-na-uchenitsi-ot-sedmi-klas-po-programa-zaedno-v-chas-po-etika-i-pravo.html", "text": "Прокурори от Районна, Окръжна и Апелативна прокуратура-Пловдив, ще гостуват на ученици от седми клас в града, в часа на класния ръководител, в рамките на Образователната програма “Заедно в Час по етика и право” на Апелативна прокуратура-Пловдив. Това съобщи за Радио „Фокус“ – Пловдив говорителят на Апелативна прокуратура-Пловдив. Инициативата се провежда съвместно с Регионалното управление на образованието. В инициативата ще участват прокурор Румяна Арнаудова, говорител на главния прокурор Сотир Цацаров, прокурори от града, учители, директори на училища и др.\r\nНачалото е предвидено за 11.00 часа, в залата в ОУ “Княз Александър I” в Пловдив.\r\nЦветана ТОНЧЕВА", "date": "2017.11.06", "title": "Пловдив: Говорителят на главния прокурор Сотир Цацаров - Румяна Арнаудова, и прокурори от града ще гостуват на ученици от седми клас по програма “Заедно в Час по етика и право”"}
{"url": "http://www.focus-news.net/news/2017/11/06/2454185/burgas-zadarzhan-e-uchastnik-v-telefonna-izmama-za-sumata-ot-1-979-lv-i-zlatni-nakiti.html", "text": "Задържан е участник в телефонна измама за сумата от 1 979 лв. и златни накити. Това съобщиха от Областната дирекция на МВР – Бургас. В резултат на полицейските действия на служители от отдел „Криминална полиция” при Областната дирекция по отношение извършената спрямо 72-годишен бургазлия от к-с „Изгрев” телефонна измама за сумата от 1 979 лв. и златни накити по класическата схема „оказване на съдействие на полицията при задържане на телефонни измамници” е установена самоличността на мъжа, взел найлоновия плик спарите и накити, изхвърлен от възрастния бургазлия през терасата на дома му. Това е 30-годишният с инициали Б.А. от село Арбанаси, област Велико Търново, който е задържан за срок от 24 часа. Б.А. направил пълни самопризнания и описал механизма на извършеното деяние. Работата по цялостно документиране на случая продължава от служители на Пето Районно управление „Полиция” – Бургас.", "date": "2017.11.06", "title": "Бургас: Задържан е участник в телефонна измама за сумата от 1 979 лв. и златни накити"}
{"url": "http://www.focus-news.net/news/2017/11/06/2454186/st-insp-danail-stoitsov-kat-blagoevgrad-dneshniya-den-e-obyaven-za-den-bez-zhertvi-velosipedisti-na-patya-v-ramkite-na-aktsiya-zima.html", "text": "Днешния ден е обявен за „Ден без жертви – велосипедисти на пътя“ в рамките на акция „Зима“. Това каза пред Радио „Фокус“ – Пирин ст. инсп. Данаил Стоицов, началник на КАТ – Благоевград. Той обясни, че по време на акцията ще се провеждат три кампании, първата от които протича в момента и ще продължи до 10 ноември. „Тя е под надслов „Безопасно пътно превозно средство през зимата“ и е насочена към водачите на пътни превозни средства – велосипедисти, и превозни средства с животинска тяга. Втората кампания е „Пешеходци и водачи – толерантност на пътя“ и ще се проведе във времето от 11 до 20 ноември, като е определено 16 ноември да бъде обявен за „Ден без жертви - пешеходци на пътя“, каза още ст. инсп. Стоицов. Последният етап на акция „Зима“ е отделен за кампанията „Безопасно шофиране през зимата“, като тя ще се проведе в периода от 20 до 30 ноември.\r\nЛивия НИНОВА", "date": "2017.11.06", "title": "Ст. инсп. Данаил Стоицов, КАТ – Благоевград: Днешния ден е обявен за „Ден без жертви – велосипедисти на пътя“ в рамките на акция „Зима“"}
{"url": "http://www.focus-news.net/news/2017/11/06/2454187/shindzo-abe-za-severna-koreya-ne-e-vreme-za-dialog-s-phenyan.html", "text": "САЩ и Япония са постигнали съгласие за засилване на натиска върху Северна Корея заради нейните програми за развитие на ядрени оръжия и балистични ракети, отбелязва баварският ежедневник Die Sueddeutsche Zeitung.\r\nВ рамките на съвместна пресконференция, последвала срещата с американския президент Доналд Тръмп, министър-председателят на Япония Шиндзо Абе подчерта, че времето не е подходящо за водене на диалог с режима в Пхенян. Вместо това Вашингтон и Токио биха искали да увеличат максимално натиска върху Северна Корея с всички възможни средства, подчерта японският премиер. Тереза Герова", "date": "2017.11.06", "title": "Шиндзо Абе за Северна Корея: Не е време за диалог с Пхенян"}
{"url": "http://www.focus-news.net/news/2017/11/06/2454188/sofiya-gasta-magla-namalyava-vidimostta-pri-tunela-trayanovi-vrata-i-razklona-za-ihtiman-na-avtomagistrala-trakiya.html", "text": "Гъста мъгла намалява видимостта при тунела \"Траянови врата\" и разклона за Ихтиман на автомагистрала „Тракия“, предаде репортер на Радио „Фокус“. Пътната настилка е мокра. Трафикът на леки коли е интензивен и в двете посоки, движат се и много товарни автомобили.\r\nАлбена ЖИЛЕКОВА", "date": "2017.11.06", "title": "София: Гъста мъгла намалява видимостта при тунела \"Траянови врата\" и разклона за Ихтиман на автомагистрала „Тракия“"}
{"url": "http://www.focus-news.net/news/2017/11/06/2454189/burgas-kriminalno-proyaven-e-zaplashval-s-gazov-pistolet-17-godishen-mladezh-za-da-mu-otneme-sumata-ot-okolo-6-leva.html", "text": "Криминално проявен е заплашвал с газов пистолет 17-годишен младеж, за да му отнеме сумата от около 6 лева. Това съобщиха от Областната дирекция на МВР – Бургас. В Четвърто Районно управление „Полиция” – Бургас е образувано бързо полицейско производство срещу 30-годишен криминално проявен с инициали П.К. от Бургас, който вчера след заплаха с газов пистолет спрямо 17-годишен бургазлия, осъществена в района на бл. 236 в ж.к. „Меден Рудник”, му отнел сумата от около 5 – 6 лева. П.К. направил пълни самопризнания и доброволно предал газовия пистолет и отнетата парична сума.", "date": "2017.11.06", "title": "Бургас: Криминално проявен е заплашвал с газов пистолет 17-годишен младеж, за да му отнеме сумата от около 6 лева"}
{"url": "http://www.focus-news.net/news/2017/11/06/2454190/dima-ukalska-obshtina-kyustendil-nastoyashtata-sedmitsa-e-izpalnena-s-kulturni-proyavi-organizirani-ot-razlichni-institutsii-v-grada.html", "text": "Настоящата седмица е изпълнена с културни прояви в Кюстендил, организирани от различни институции в града. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. На 7 ноември в читалище „Братство” ще се проведе лекция, посветена на 100 години от Великата октомврийска революция. Тя ще започне от 18.00 часа, а лектор е офицерът от резерва полк. Йордан Костадинов. На 8 ноември във Възрожденското училище от 11.00 часа и от 14.00 часа ще бъде прожектиран документалният филм „Те отлитат”. На 8 и на 9 ноември Общинският театър ще представи от 19.00 часа постановката „Световъртеж”. На 9 ноември от 14.00 часа в читалище „Братство” се организира беседата „Впечатления от Коста Рика”, а от 18.00 часа в Художествената галерия ще бъде представена детската книга „Дракончето в мен”. От 11.00 часа на 10 ноември ще бъде открита изложбата „Природа” на читалище „Братство”.\r\nВенцеслав ИЛЧЕВ", "date": "2017.11.06", "title": "Дима Укалска, Община Кюстендил: Настоящата седмица е изпълнена с културни прояви, организирани от различни институции в града"}
{"url": "http://www.focus-news.net/news/2017/11/06/2454191/die-welt-pochti-vseki-den-v-germaniya-se-izvarshva-napadenie-sreshtu-tsentrove-za-bezhantsi.html", "text": "Въпреки низходящата тенденция, полицията в Германия почти всеки ден регистрира нападение срещу център за лица, търсещи убежище, отбелязва националният ежедневник Die Welt.\r\nПрез първите девет месеца на настоящата година са подадени сигнали за 211 атаки срещу бежански приюти, показват данни на Федералната криминална полиция.\r\nОт януари насам броят им остава до голяма степен постоянен – на тримесечие са регистрирани около 70 подобни престъпления, повечето от които са извършени от десни екстремисти. Статистиката показва, че и през настоящата година броят на нападенията срещу центрове за настаняване на бежанци е по-висок, отколкото в годините преди мигрантската криза. Така например през цялата 2014 г. на територията на ФРГ са регистрирани 199 атаки срещу подслони за търсещи убежище.\r\nДанните обаче все пак показват тенденция на спад на атаките срещу центровете за бежанци в сравнение с миналата година: през първите девет месеца на 2016 г. са извършени внушителните 866 атаки, т.е. четири пъти повече, отколкото през текущата година. \r\nКулминацията на подобен тип престъпления е през 2015 г. След притока на почти един милион бежанци в Германия, ксенофобските атаки и нападенията срещу бежанските приюти се увеличиха драстично. През 2015 г. бяха отчетени 1031 атаки. \r\nОт началото на годината (до 23 октомври) полицията  регистрира 226 нападения срещу бежанци. Според властите най-малко 213 от тях са извършени от десни екстремисти. Повечето от деянията включват увреждане на имущество (74), графити и пропаганда (71), както и нападения и насилствени престъпления (32). Извършени са и 12 палежи.Тереза Герова", "date": "2017.11.06", "title": "Die Welt: Почти всеки ден в Германия се извършва нападение срещу центрове за бежанци"}
{"url": "http://www.focus-news.net/news/2017/11/06/2454192/pazardzhik-protestirashti-zhiteli-na-obshtina-septemvri-vrachiha-na-kmeta-marin-rachev-gramota-za-antikmet-na-godinata.html", "text": "Около десетина души са се събрали пред сградата на Окръжен съд – Пазарджик на протест срещу начина на управление на Община Септември, предаде репортер на Радио „Фокус“ – Пазарджик. Те носят плакат с надпис „Община Септември се управлява с африкански закони“ и \"грамота за антикмет на годината\". В грамотата са посочени категориите, в които според протестиращите кметът на Община Септември получава тази грамота. Те са за „най-далавераджийска сделка с втората братовчедка на жената на кмета“, „най-зле управлявана община“, „най-злобен език срещу хората“, „най-заробена финансово община“. Освен грамотата, протестиращите носят и кутия с надпис „Просим стотинки за данъците на кмета“. Част от тях влязоха в съдебната зала, където ще се гледа делото срещу него за укриване на данъци, и връчиха на Марин Рачев \"грамотата за антикмет на годината\".\r\nВаня НИКОЛОВА", "date": "2017.11.06", "title": "Пазарджик: Протестиращи жители на община Септември връчиха на кмета Марин Рачев \"грамота за антикмет на годината\""}
{"url": "http://www.focus-news.net/news/2017/11/06/2454193/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "САЩ и Япония са постигнали съгласие за засилване на натиска върху Северна Корея заради нейните програми за развитие на ядрени оръжия и балистични ракети, отбелязва баварският ежедневник Die Sueddeutsche Zeitung.\r\nВ рамките на съвместна пресконференция, последвала срещата с американския президент Доналд Тръмп, министър-председателят на Япония Шиндзо Абе подчерта, че времето не е подходящо за водене на диалог с режима в Пхенян. Вместо това Вашингтон и Токио биха искали да увеличат максимално натиска върху Северна Корея с всички възможни средства, подчерта японският премиер.\r\n*** В понеделник, 6 ноември, в германския град Бон в провинция Северен Рейн-Вестфалия започва Конференция на ООН по проблемите на климата, припомня националният ежедневник Die Frankfurter Allgemeine Zeitung. \r\nС близо 25 хил. участници, конференцията е втората по рода си, организирана в Германия. Целта й е да бъде договорено постигане на по-голям напредък в прилагането на Парижкото споразумение за климата, подписано през декември 2015 г. Обсъжданията обаче ще бъдат помрачени от решението на Белия дом за оттегляне на САЩ от историческото споразумение. Преговорите ще продължат до 17 ноември. \r\nВ навечерието на световния форум ООН предупреди, че е налице „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий,\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", предупреди изпълнителният директор на Програмата на ООН по околната среда Ерик Солхайм дни преди началото преговорите в Бон.\r\n*** Въпреки низходящата тенденция, полицията в Германия почти всеки ден регистрира нападение срещу център за лица, търсещи убежище, отбелязва националният ежедневник Die Welt.\r\nПрез първите девет месеца на настоящата година са подадени сигнали за 211 атаки срещу бежански приюти, показват данни на Федералната криминална полиция.\r\nОт януари насам броят им остава до голяма степен постоянен – на тримесечие са регистрирани около 70 подобни престъпления, повечето от които са извършени от десни екстремисти. Статистиката показва, че и през настоящата година броят на нападенията срещу центрове за настаняване на бежанци е по-висок, отколкото в годините преди мигрантската криза. Така например през цялата 2014 г. на територията на ФРГ са регистрирани 199 атаки срещу подслони за търсещи убежище.\r\nДанните обаче все пак показват тенденция на спад на атаките срещу центровете за бежанци в сравнение с миналата година: през първите девет месеца на 2016 г. са извършени внушителните 866 атаки, т.е. четири пъти повече, отколкото през текущата година. \r\nКулминацията на подобен тип престъпления е през 2015 г. След притока на почти един милион бежанци в Германия, ксенофобските атаки и нападенията срещу бежанските приюти се увеличиха драстично. През 2015 г. бяха отчетени 1031 атаки. \r\nОт началото на годината (до 23 октомври) полицията  регистрира 226 нападения срещу бежанци. Според властите най-малко 213 от тях са извършени от десни екстремисти. Повечето от деянията включват увреждане на имущество (74), графити и пропаганда (71), както и нападения и насилствени престъпления (32). Извършени са и 12 палежи.\r\n***", "date": "2017.11.06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/06/2454194/nyama-postradali-balgarski-voennosluzheshti-pri-raketen-obstrel-na-letishte-kandahar-afganistan.html", "text": "Няма пострадали български военнослужещи при извършени два ракетни обстрела на летище Кандахар, Афганистан през почивните дни. Това съобщиха от пресцентъра на Министерство на отбраната. Летището е било подложено на обстрел на 4 ноември 2017 г. в 01.37 часа местно време (3 ноември, 23.07 часа българско време) и на 6 ноември в 01.38 часа местно време (5 ноември, 23.08 часа българско време).", "date": "2017.11.06", "title": "Няма пострадали български военнослужещи при ракетен обстрел на летище Кандахар, Афганистан"}
{"url": "http://www.focus-news.net/news/2017/11/06/2454195/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Майки с колички вървят по натоварена улица“. Пешеходци и майки с колички са принудени да слизат по изключително натоварената улица „Болнична“. Причина за това е, че на кръстовището с „Пловдивска“ от едната страна тротоарът винаги е зает от паркирани автомобили. Тъй като няма как да ги заобиколят, хората се озовават на пътното платно. Това е изключително опасно, тъй като там движението е много интензивно. Спрелите возила скриват и видимостта на шофьорите. Пешеходците буквално изникват между тях и стъпват на пътеката. \r\n„Острова готов за зимата“, ни информира от втора страница изданието. Подготовката за зимния сезон в пазарджишкия парк  „Остров Свобода“ вече е към края си. В последните дни работниците по озеленяването подрязаха храстите около розариума и прибраха системата за капково напояване. В основата си розовите храсти вече са засипани с пръст, което гарантира тяхното презимуване дори при много ниски температури. Повечето заведения на Острова вече затвориха за цялата зима, както правят всяка година. Все пак две от заведенията продължават да работят за радост на посетителите. Сухите фонтани обаче вече са спрени, а другите фонтани в парка са източени. \r\n„Зелето за бидона закова 60 ст. за килограм“, става ясно от материал на трета страница. Цените на хранителните стоки на едро скочиха средно с 0,92 процент, отчита Държавната комисия по стоковите борси и тържищата. Повишението е най-вече в две насоки – по-скъпо се търгуват оранжерийните зеленчуци, както и яйцата. Доста скъпо тази есен е и зелето, което в момента се купува масово за налагане в каци и бидони. Дори на нивата то гони 50 стотинки за килограм, а от камиона по борси и пазари се продава за 60 ст. Градинската салата вече е само внос и също поскъпва. Според търговците причината за по-скъпите яйца се крие в избухването на няколко огнища с птичи грип и унищожаването на няколко хиляди бройки.", "date": "2017.11.06", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/06/2454196/liderat-na-bsp-korneliya-ninova-otkade-menda-stoyanova-e-zapoznata-s-dokazatelstvata-po-deloto-na-manol-genov-i-vliyae-li-tya-na-izhoda-na-razsledvaneto.html", "text": "За пореден път представител на ГЕРБ издава присъди, вместо съда. Г-жа Менда Стоянова заяви, че скоро ще бъде доказано купуване на гласове от депутата Манол Генов. Питаме - откъде г-жа Стоянова е запозната с доказателствата по делото и влияе ли тя на изхода на разследването? Това заявява председателят на БСП Корнелия Нинова, съобщиха от пресцентъра на партията. Нинова припомни, че в правова държава това е престъпление. „Не се изненадваме, защото това е моделът ГЕРБ. Той се изразяваше в осъждане на български лекари от трибуната на НС от г-н Цветанов. Те се оказаха невинни”, подчерта тя. По нейните думи България с парите на данъкоплатците изплаща хиляди левове заради ГЕРБ, след като сме осъдени в Страсбург. „По същия начин беше заклеймяван кметът на Асеновград Емил Караиванов. Днес всички обвинения към него са снети, но никой от ГЕРБ не понесе отговорност за очерняне името му без съд и присъда. В същото време депутатът от ГЕРБ Делян Добрев, със свален имунитет и повдигнато обвинение, който е в основата на „Кумгейт” в Хасково, е защитаван и възхваляван от депутатите на ГЕРБ, които отказаха да го освободят от НС. Кметът на Хасково си е на поста. Ето от този модел ГЕРБ искаме да се освободим. Всички техни заподозрени и обвиняеми са чисти и невинни”, каза още Нинова. Според нея всеки, който се осмели да критикува властта, е осъждан предварително, без съд и присъда. „Това е пълно унищожаване на правовата държава, заличаване на институциите и налагане на модела - една партия-една държава\", заяви председателят на БСП.", "date": "2017.11.06", "title": "Лидерът на БСП Корнелия Нинова: Откъде Менда Стоянова е запозната с доказателствата по делото на Манол Генов и влияе ли тя на изхода на разследването"}
{"url": "http://www.focus-news.net/news/2017/11/06/2454197/varna-gerb-odesos-dari-hrani-i-mineralna-voda-za-postradali-ot-bedstvieto-v-obshtina-kameno.html", "text": "Структурата на ГЕРБ във варненския район \"Одесос\" организира благотворителна акция за подпомагане на пострадалите от бедствието в община Камено, Бургаска област, съобщиха от пресцентъра на партията. Народният представител и ръководител на районната партийна структура във Варна д-р Руслан Тошев и общинският съветник и член на НИС на Старейшини ГЕРБ Пейчо Бюлбюлев доставиха закупените храни и минерална вода в с. Полски извор, което бе сред засегнатите от наводнението. Дарението бе прието от кмета на селото Иван Георгиев. Той запозна д-р Руслан Тошев и Пейчо Бюлбюлев с пораженията в Полски извор и с мерките, които държавата е предприела за възстановяване на щетите. \r\n„Дарението на организацията на ГЕРБ – Одесос е израз на съпричастност към трагедията на пострадалите. Защото в трудни моменти трябва да сме заедно и да показваме солидарността си на дела”, коментира д-р Тошев в разговор с кмета Иван Георгиев и присъстващите на срещата Петър Димитров - член на НИС на СГЕРБ, и Георги Вдовичин – областен координатор на СГЕРБ – Бургас.", "date": "2017.11.06", "title": "Варна: ГЕРБ - \"Одесос\" дари храни и минерална вода за пострадали от бедствието в община Камено"}
{"url": "http://www.focus-news.net/news/2017/11/06/2454198/mosv-izpalni-uspeshno-dve-programi-po-finansoviya-mehanizam-na-evropeyskoto-ikonomichesko-prostranstvo.html", "text": "Министерството на околната среда и водите (МОСВ) ще отчете на 7 ноември успешното завършване на проектите по Финансовия механизъм на Европейското икономическо пространство (ЕИП) за програмния период 2009-2014 г., съобщиха от пресцентъра на министерството. Събитието ще се проведе в галерия „Квадрат 500“ от 14.00 часа.   \r\nФМ на ЕИП е финансиран от правителствата на Исландия, Лихтенщайн и Норвегия и предоставя грантове за 85% от стойността на проектите. През изминалия отчетен период по този механизъм са изпълнени и завършени 38 проекта на обща стойност 18, 22 млн. евро, като е усвоен целият предоставен бюджет. Двете програми, по които МОСВ е програмен оператор са с донорски партньор Норвежката агенция по околна среда.   \r\nПо Програма BG02 „Интегрирано управление на морските и вътрешни води” са изпълнени 12 проекта на стойност 9,14 млн. евро. Проектите са за проучване и изготвяне на системи за наблюдение, поддръжка и контрол на речните басейни, бреговите зони, превенция на нефтени разливи, оценка на състоянието на морската среда в реално време, изследване на морски и сладководни организми – биоиндикатори, оценка на фактори, влияещи на рибовъдството и др.   \r\n26 проекта за 9,14 млн. евро са изпълнени по Програма BG03 „Биологично разнообразие и екосистеми”. По едно от направленията на програмата са картирани девет типа екосистеми и предоставяните от тях екосистемни услуги – съвременна концепция в политиката по околната среда, която отчита и остойностява ползите за хората и обществото от естествените процеси в екосистемите (напр. приноса на определен тип растителност за пречистването на въздуха и преработката на CO2) Картирането на екосистемите показа тяхното географско разпространение и състояние. Данните дават информация има ли увреждане на естествените им функции и какви са нуждите от тяхното възстановяване. \r\nВажен проект по програма BG03 e системата за ранно откриване и наблюдение на инвазивни видове, чужди за нашите екосистеми и за анализ и превенция на тяхното разпространение. Мрежа от доброволци преминаха специализирани обучения за работа в подобрената и модернизирана национална информационната система за мониторинг на биоразнообразието (НСМБР). Други проекти  проучиха въздействието на изменението на климата върху горските екосистеми,  състоянието и опазването на генетичните ресурси, данни за прилепите в България, повишаване на обществената осведоменост за значението и състоянието на дъбовите гори. \r\nМОСВ интегрира възможностите на двете програми в своите политики заедно с двата отчетни периода по ОП „Околна среда“, като се стреми към надграждане и допълване на ефекта от двата инструмента. \r\nБенефициенти по проектите на ФМ на ЕИП са държавни и местни структури, научни и образователни институции, НПО и др.", "date": "2017.11.06", "title": "МОСВ изпълни успешно две програми по Финансовия механизъм на Европейското икономическо пространство"}
{"url": "http://www.focus-news.net/news/2017/11/06/2454199/kurir-makedoniya-nikoy-nay-populyarniyat-politik-v-harvatiya.html", "text": "Ако парламентарни избори в Хърватия бяха организирани в настоящия момент, то управляващата партия „Хърватска демократична общност\" би спечелила 31,3 процента от гласовете, или  с 2,2 % процента по-малко, в сравнение с началото на октомври. Това показват последните проучвания на общественото мнение, пише македонското електронно издание „Курир“.\r\nСпоред резултатите от проучването, проведено в периода от  31 октомври до 4 ноември, водещата опозиционна Социалдемократическа партия ще спечели 22,9  % от гласовете. Рейтингът на партията се покачва леко в сравнение с началото на миналия месец, когато 22,1 % от гражданите изказаха подкрепа за социалдемократите.\r\nЗа трети пореден месец най-популярен политик  в Хърватия е „никой“. Тази опция избират 23,3 % от участвалите в проучванията. Президентът Колинда Грабар-Китарович е най-популярният политик за 14 % от анкетираните, в сравнение с 15,3% през октомври.\r\nПремиерът Андрей Пленкович е на трето място с 11,1 %, но в същото време води до отрицателна класация на политиците с 20 %. На второ място са „всички политици\", посочени от 14,3 % от респондентите. На трето място в отрицателния списък е бившият министър на културата Златко Хасанбегович с 10.9 %. Само 16,9% от респондентите смятат, че Хърватия се е насочила в правилната посока, а 76,8% - че е поела по грешен път.Тереза Герова", "date": "2017.11.06", "title": "„Курир“ (Македония): „Никой“ – най-популярният политик в Хърватия"}
{"url": "http://www.focus-news.net/news/2017/11/06/2454200/kardzhali-otkrita-e-49-godishna-zhena-izgubila-se-v-gorata-v-rayona-na-selo-dzherovo.html", "text": "49-годишна жена, изгубила се в гората вчера, е открита след издирвателни действия, организирани от Районно управление на МВР-Кирково. Това съобщиха от ОМВР-Кърджали. Сигналът, че жената е излязла за гъби в гората в района на село Джерово и не се е прибрала, е подаден снощи в 19.00 часа на тел. 112. Незабавно е била разпоредена полицейска операция за издирване. Около 20.00 часа полицаи са открили невредима жената на разклона за село Кирково, където успяла да излезе след лутане в гората.", "date": "2017.11.06", "title": "Кърджали: Открита е 49-годишна жена, изгубила се в гората в района на село Джерово"}
{"url": "http://www.focus-news.net/news/2017/11/06/2454201/sport-dia-evtimova-otpadna-na-finala-v-antaliya.html", "text": "Диа Евтимова допусна загуба във финалната среща на турнира по тенис на червени кортове в турския курорт Анталия. Поставената под номер две в основната схема българка отстъпи с 3:6, 6:0, 5:7 на руската тенисистка Екатерина Вишневская.\r\nДвубоят между двете започна в неделя, но бе прекъснат заради буря при резултат 3:6, 4:0. \r\nПрез настоящата седмица Евтимовa ще участва и в друг турнир в Анталия.", "date": "2017.11.06", "title": "Спорт: Диа Евтимова отпадна на финала в Анталия"}
{"url": "http://www.focus-news.net/news/2017/11/06/2454202/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция отвори най-голямото си военно тренировъчно съоръжение в Катар в неделя, пише Daily Sabah. Министърът на отбраната на Турция и неговият катарски колега присъства на церемонията по откриването на симулатора за провеждане на тренировъчни полети за пилоти на хеликоптери. \r\nСимулаторът е конструиран от турска държавна софтуерна компания, която е използвала и изображения с висока резолюция на цялата територия на Катар и снимки със средна резолюция на целия регион на Персийския залив, предоставени от правителството в Доха.\r\n*** Ако парламентарни избори в Хърватия бяха организирани в настоящия момент, то управляващата партия „Хърватска демократична общност\" би спечелила 31,3 процента от гласовете, или  с 2,2 % процента по-малко, в сравнение с началото на октомври. Това показват последните проучвания на общественото мнение, пише македонското електронно издание „Курир“.\r\nСпоред резултатите от проучването, проведено в периода от  31 октомври до 4 ноември, водещата опозиционна Социалдемократическа партия ще спечели 22,9  % от гласовете. Рейтингът на партията се покачва леко в сравнение с началото на миналия месец, когато 22,1 % от гражданите изказаха подкрепа за социалдемократите.\r\nЗа трети пореден месец най-популярен политик  в Хърватия е „никой“. Тази опция избират 23,3 % от участвалите в проучванията. Президентът Колинда Грабар-Китарович е най-популярният политик за 14 % от анкетираните, в сравнение с 15,3% през октомври.\r\nПремиерът Андрей Пленкович е на трето място с 11,1 %, но в същото време води до отрицателна класация на политиците с 20 %. На второ място са „всички политици\", посочени от 14,3 % от респондентите. На трето място в отрицателния списък е бившият министър на културата Златко Хасанбегович с 10.9 %. Само 16,9% от респондентите смятат, че Хърватия се е насочила в правилната посока, а 76,8% - че е поела по грешен път.\r\n*** Гръцкият министър на миграцията Янис Музалас защити правителствения „прагматичен\" подход към кризата с бежанците - както и споразумението от март 2016 г. между държавите-членки на Европейския съюз и Турция за ограничаване на притока на мигранти, отхвърляйки по този начин призивите от редиците на СИРИЗА за водене на политика на отворени врати, съобщава електронното издание Ekathimerini.\r\n„Въпреки трудностите на [споразумението], което има сиви зони, Европа трябва да изясни, че това е полезно споразумение за Гърция\", подчерта Музалас в интервю за изданието. \r\nОписвайки кризата като „най-голямата миграционна и бежанска вълна след Втората световна война\", министърът коментира, че тя е финансирана и ръководена от контрабандисти.\r\n„Миграцията и бежанските потоци от такъв мащаб трябва да бъдат преодолявани със споразумения от подобен вид\", изрази увереност Музалас, добавяйки, че търсещите убежище също се възползват от сделката между Брюксел и Анкара.\r\n„Тя отвори правен път към Европа чрез схемата за презаселване, т.е. прехвърлянето на бежанци от Турция в Европа\", припомни гръцкият министър, като същевременно призна, че постигнатите резултати до този момент не са задоволителни.\r\n„Мнението, че трябва да приветстваме всеки, който желае да дойде в Гърция, е в противоречие с интересите дори на бежанците и мигрантите\", подчерта Музалас. \r\nМинистърът не пожела да коментира докладите от миналата седмица, съгласно които е подал оставката след вътрешнопартийна критика относно политиката на министерството. „Разговарям с вас сега като министър на правителството. Това е всичко, което трябва да кажа [по въпроса]\", категоричен бе Музалас, който наскоро бе номиниран за член на Комисията по правата на човека в Съвета на Европа, отличие, което той определи като „голяма чест\".\r\n***", "date": "2017.11.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/06/2454203/pazardzhik-okrazhniyat-sad-razpitva-danachni-inspektori-izvarshili-reviziya-na-firmata-upravlyavana-ot-kmeta-na-obshtina-septemvri-marin-rachev.html", "text": "Окръжният съд в Пазарджик провежда разпит на свидетели по делото срещу кмета на Община Септември Марин Рачев за укриване на данъци, предаде репортер на Радио „Фокус“ – Пазарджик. По време на заседанието съдът изслушва данъчни инспектори, които са извършили ревизия на фирмата, управлявана от Рачев. Първият от тях съобщи, че са установени по-голямо количество закупени горива и по-малко - продадени, но не са представени данни за съхраняването на непродадените количества в цистерни. Извършена е насрещна проверка във фирма, в която е посочено, че се съхраняват тези горива, но не е констатирано там да има такива. \r\nДанъчният инспектор отговори на въпроси на съда и адвоката на Рачев за документите, които са били обект на проверка. Той уточни, че е направена проверка на първичната счетоводна документация, а иззети по същото време от фирмата по друг повод документи не са попречили за осъществяването й. Марин Рачев също зададе въпрос към данъчния инспектор - за това кога е изискана информация от фирмата за вместимостта на цистерните, с които разполага. Данъчният служител отговори, че всички данни от проверката са подробно описани в ревизионния доклад.\r\nВаня НИКОЛОВА", "date": "2017.11.06", "title": "Пазарджик: Окръжният съд разпитва данъчни инспектори, извършили ревизия на фирмата, управлявана от кмета на Община Септември Марин Рачев"}
{"url": "http://www.focus-news.net/news/2017/11/06/2454204/vidin-nad-25-000-litra-nezakonni-energiyni-produkti-sa-zadarzhani-v-rayona-na-dunav-most-2.html", "text": "Над 25 000 литра незаконни енергийни продукти са открити при митническа проверка в района на Дунав мост – 2, съобщиха от пресцентъра на Агенция „Митници”. На 29 октомври на ГКПП „Дунав Мост – 2” пристига товарен автомобил, превозващ групажна стока от Италия за България. Една от стоките е 3280 литра енергиен продукт - масло с код по КН 2710 19 29, което е акцизна стока по смисъла на чл.13, т.2 от ЗАДС. Установено е, че фирмата получател в България не е изпълнила задължението и съгласно  чл.76в от ЗАДС, а именно да уведоми компетентното митническо учреждение по постоянен адрес, преди изпращането на акцизните стоки от изпращача. Липсата на такова уведомление приравнява случая към движението на акцизни стоки без заплатен или обезпечен акциз, което е нарушение на чл.126 от ЗАДС. Стоката е задържана в Митническо бюро - Видин. Работата по случая продължава.\r\nДни по-рано, на 27 октомври, на ГКПП „Дунав Мост – 2” при аналогични обстоятелства е спряна полска автоцистерна, превозваща по документи 22 020 кг енергиен продукт с код по КН 3824 99 92, използван в химическата промишленост. Пратката се е движела от Германия за България.\r\nВ първия случая стоката, а във втория случай и автоцистерната са задържани в Митническо бюро - Видин. Взети са контролни проби за лабораторен анализ. Работата по двата случая продължава.", "date": "2017.11.06", "title": "Видин: Над 25 000 литра незаконни енергийни продукти са задържани в района на Дунав мост – 2"}
{"url": "http://www.focus-news.net/news/2017/11/06/2454205/interfaks-sled-tokio-seul-nalozhi-sanktsii-sreshtu-18-predstaviteli-na-severnokoreyski-banki.html", "text": "Властите на Южна Корея въведоха санкции срещу 18 високопоставени представители на севернокорейски банки, предава Интерфакс, като се позовава на информация от местната информационна агенция Yonhap.\r\nСъгласно разпространената информация става въпрос за банки, които са представени извън Северна Корея – в страни като Китай, Русия и Либия. „Тези хора за работили зад граница, където са представяли банки на Северна Корея. Те са използвани за събирането на пари, необходими за разработването на оръжия за масово унищожение“, поясняват от вътрешното министерство в Сеул.\r\nПо-рано в понеделник японският министър-председател Шиндзо Абе също обяви, че Токио обмисля въвеждането на допълнителни санкции срещу Пхенян. Тереза Герова", "date": "2017.11.06", "title": "Интерфакс: След Токио - Сеул наложи санкции срещу 18 представители на севернокорейски банки"}
{"url": "http://www.focus-news.net/news/2017/11/06/2454206/kyustendil-priklyuchil-e-remontat-na-obshtata-sgrada-na-nachalno-uchilishte-sveti-kliment-ohridski-i-prirodomatematicheskata-gimnaziya-v-grada.html", "text": "Приключил е ремонтът на общата сграда на Начално училище „Свети Климент Охридски” и Природоматематическата гимназия в Кюстендил. Това съобщи за Радио „Фокус” – Кюстендил Светослав Василев, зам.-кмет на Община Кюстендил. Заради извършван голям ремонт на сградата, в която се помещават Начално училище „Свети Климент Охридски” и Природоматематическата гимназия, възпитаниците на двете учебни заведения се обучаваха от 15 септември в сградата на Първо основно училище. От 6 ноември учебният процес е възобновен в ремонтираната сграда. „Нямам обаждания от страна на директорите за проблеми”, каза Светослав Василев. По думите му предстои да бъде възстановена и организацията за движение по улиците в района на училището. Предстоят допълнителни дейности по фасадата на сградата.\r\nВенцеслав ИЛЧЕВ", "date": "2017.11.06", "title": "Кюстендил: Приключил е ремонтът на общата сграда на Начално училище „Свети Климент Охридски” и Природоматематическата гимназия в града"}
{"url": "http://www.focus-news.net/news/2017/11/06/2454207/nsi-obshtiyat-pokazatel-na-doverie-na-potrebitelite-prez-oktomvri-e-namalyal-s-07-punkta-spryamo-yuli.html", "text": "През октомври 2017 г. общият показател на доверие на потребителите намалява с 0.7 пункта спрямо юли, което се дължи на пониженото доверие сред населението както в градовете, така и в селата. Това съобщиха от Националния статистически институт. Общата оценка на потребителите за настоящото развитие на икономическата ситуация в страната през последните дванадесет месеца се запазва на равнището от предходното наблюдение. По отношение на очакванията за следващите дванадесет месеца се наблюдава известно подобрение в мненията на живеещите в селата за разлика от населението в градовете, което изразява малко по-негативни прогнози в сравнение с три месеца по-рано.\r\nОценките на потребителите за настъпилите промени във финансовото състояние на техните домакинства през последните дванадесет месеца, както и очакванията им за следващите дванадесет месеца, са по-резервирани спрямо три месеца по-рано.\r\nПо-неблагоприятни в сравнение с юли са и оценките за изменението на потребителските цени през последните дванадесет месеца (балансовият показател се покачва с 4.6 пункта). Инфлационните очаквания се запазват и за следващите дванадесет месеца.\r\nПо отношение на безработицата в страната прогнозите на потребителите са, че ще има съкращаване на персонал през следващите дванадесет месеца, като според населението в селата то ще бъде с по-високо темпо.\r\nСъщевременно през октомври се регистрира леко подобрение на общата оценка на настоящата ситуация да се правят разходи за покупка на предмети за дълготрайна употреба. Позитивна е и нагласата на потребителите относно извършването на разходи за „покупка или построяване на жилище (вила)“ и за „подобрения в дома“ през следващите дванадесет месеца.", "date": "2017.11.06", "title": "НСИ: Общият показател на доверие на потребителите през октомври е намалял с 0.7 пункта спрямо юли"}
{"url": "http://www.focus-news.net/news/2017/11/06/2454208/vidin-v-4-naseleni-mesta-v-oblastta-e-spryana-vodata-zaradi-avarii.html", "text": "В 4 населени места в област Видин е спряна заради аварии. Това сочи справка в сайта на ВиК-Видин. В село Бела Рада отстраняването на авария на уличен водопровод ще продължи до 12.00 часа. Живеещите в град Дунавци няма да имат вода до 14.00 часа заради авария в главен водопровод. В село Милчина лъка също до 14.00 часа ще продължи отстраняването на авария на уличен водопровод. В село Арчар е спряна питейната вода до 16.00 часа в един от кварталите на селото, заради авария на уличен водопровод.", "date": "2017.11.06", "title": "Видин: В 4 населени места в областта е спряна водата заради аварии"}
{"url": "http://www.focus-news.net/news/2017/11/06/2454209/politicheskiyat-savet-na-koalitsiyata-mnozinstvoto-e-stabilno-i-izpalnyava-angazhimentite-si.html", "text": "Политическият съвет на управляващата коалиция утвърди официалната номинация за министър на здравеопазването, съобщиха от правителствената информационна служба. На днешното редовно заседание лидерите на партиите от коалицията разгледаха няколко възможни кандидатури. Предложението за министър ще бъде внесено от премиера Бойко Борисов в парламента веднага след приемането на Бюджет 2018.\r\nПолитическият съвет на коалицията ще възложи на парламентарните групи на ГЕРБ и на „Обединени патриоти“ да формират екип от юристи, който да изготви правен анализ и да направи предложения за законодателни промени по отношение на отпадането на давността за престъпления при приватизационни сделки.\r\nПо време на срещата беше обсъден и внесеният от кабинета проект на държавен бюджет за 2018 г. Политическият съвет на коалицията разгледа и промени в нормативната уредба, свързани с подобряване на туристическото обслужване и гарантирането на спокойствието на туристите. Обсъдени бяха предложения за изменения в Закона за устройството на Черноморското крайбрежие, Единната система за туристическа информация, промени, ограничаващи нивата на шума в зимните и летните курорти. Разгледани бяха и предложения, свързани с преместваемите обекти по плажовете.\r\nПолитическият съвет на коалицията отчете, че реализирането на 4-годишната управленската програма на правителството за първите 6 месеца се изпълнява в срок. Лидерите на партиите в Политическия съвет се обединиха около извода, че коалиционното мнозинство е стабилно. Правителството и мнозинството в парламента изпълняват ангажиментите на страната, свързани с българското председателство на Съвета на ЕС.", "date": "2017.11.06", "title": "Политическият съвет на коалицията: Мнозинството е стабилно и изпълнява ангажиментите си"}
{"url": "http://www.focus-news.net/news/2017/11/06/2454210/blagoevgrad-politsiyata-razsledva-krazhba-na-damska-chanta-s-16-000-evro.html", "text": "Полицията разследва кражба на дамска чанта с 16 000 евро, съобщиха от Областната дирекция на МВР – Благоевград. Около 04:00 часа вчера в Районно управление „Полиция” – Сандански е получен сигнал за това, че в транспортна база в село Ново Делчево чрез издърпване със сила от ръката на 50-годишна жена от град Сандански в момент, когато тя се е качвала в товарен автомобил, от две непознати за нея лица й е отнета дамската чанта, съдържаща сумата от около 16 000 евро. За случая е уведомена Районна прокуратура – Сандански. Работата продължава.", "date": "2017.11.06", "title": "Благоевград: Полицията разследва кражба на дамска чанта с 16 000 евро"}
{"url": "http://www.focus-news.net/news/2017/11/06/2454211/agerpress-nyakolko-hilyadi-rumantsi-izlyazoha-na-protest-sreshtu-planovete-na-pravitelstvoto-za-reformi-v-pravosadnata-sistema.html", "text": "Няколко хиляди граждани на Румъния излязоха в неделя на протести срещу плановете на правителството за реформи в правосъдната система, организирани в столицата Букурещ и други градове като Клуж-Напока и Галати, предава Agerpress. Сходни акции бяха организирани и в няколко европейски столици като Берлин, Париж, Рим и Цюрих.\r\nПрез януари тази година правителството се опита да смекчи антикорупционния закон, но се отказа от намеренията си след вълна от масови демонстрации, най-мащабните след края на комунистическата ера в Румъния. \r\nПроектите за реформи, които срещнаха неодобрението и на Европейската комисия, позволяват на осъдени лица да се кандидатират на избори. Предложението на управляващите в Букурещ позволява на министъра на правосъдието да назначава прокурори, което към настоящия момент е правомощие на държавния глава.Тереза Герова", "date": "2017.11.06", "title": "Agerpress: Няколко хиляди румънци излязоха на протест срещу плановете на правителството за реформи в правосъдната система"}
{"url": "http://www.focus-news.net/news/2017/11/06/2454212/burgas-mlada-zhena-e-padnala-pred-tovaren-vlak-na-gara-vladimir-pavlov.html", "text": "Млада жена е паднала пред товарен влак на гара „Владимир Павлов“. Това съобщиха за Агенция „Фокус“ от пресцентъра на БДЖ. За момента няма информация за състоянието на жената. Инцидентът е станал при влизането на влака на 5-и коловоз около 9.37 часа. Обстоятелствата около него все още не са ясни и предстои следствието да прецени дали става въпрос за нещастен случай или умишлени действия.", "date": "2017.11.06", "title": "Бургас: Млада жена е паднала пред товарен влак на гара „Владимир Павлов“"}
{"url": "http://www.focus-news.net/news/2017/11/06/2454213/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-provezhdane-na-blagotvoritelen-pohod.html", "text": "Във връзка с предстоящото провеждане на благотворителен поход ще бъде въведена временна организация на организация движението на МПС, съобщиха от пресцентъра на Община Велико Търново. На 7 ноември, вторник, в периода от 16.00 до 18.00 часа поетапно ще бъдат затваряни и освобождавани за движение улици по маршрута: бензиностанция „Петрол” на ул. „България”, ул. „България”, ул. „Васил Левски”, паметник „Майка България”.", "date": "2017.11.06", "title": "Велико Търново: Въвежда се временна организация на движението във връзка с провеждане на благотворителен поход"}
{"url": "http://www.focus-news.net/news/2017/11/06/2454214/yambol-obshtinata-podgotvya-obshtestveno-dopitvane-za-podgotovkata-na-proektobyudzheta-za-2018-g.html", "text": "Община Ямбол подготвя широко обществено допитване във връзка с подготовката на проекта за бюджет за 2018 г., съобщиха от пресцентъра на Общината. Граждани, представители на институции, на бизнеса, неправителствени организации имат възможност за дадат своите предложения, препоръки или да споделят мнение относно мерки и дейности, които да залегнат в основния финансов документ на общината за идната година. \r\n Предложенията могат да бъдат подавани в специалната урна, поставена в Центъра за административно обслужване на партерния етаж на общината, както и в обособените изнесени пунктове. Мненията си ямболлии могат да споделят, попълвайки бланка в изнесените пунктове, обособени в училищата, детските градини, ясли и културни институти.\r\nПредложения могат да се подават и по електронен път директно на интернет страницата на община Ямбол: , по електронна поща на адрес , както и чрез . \r\nКампанията ще продължи до 19 ноември 2017 г.\r\nТова е десетото поред допитване до гражданите, инициирано от кмета Георги Славов. Целта е подготвеният проект за бюджет да отговаря в максимална степен на очакванията на жителите на града. \r\nДопитването за проектобюджета и последващата кампания за информиране на гражданите за основните приоритети и обекти, включени във вече одобрената бюджетна рамка са двата основни инструмента за гарантиране на максимална публичност и прозрачност при формирането и управлението на местните финанси.", "date": "2017.11.06", "title": "Ямбол: Общината подготвя обществено допитване за подготовката на проектобюджета за 2018 г."}
{"url": "http://www.focus-news.net/news/2017/11/06/2454215/silistra-74-godishen-mazh-ot-grada-e-stanal-zhertva-na-telefona-izmama-s-5000-lv-900-evro-i-1855-dolara.html", "text": "74-годишен мъж от Силистра е станал жертва на телефона измама. Това съобщиха от ОДМВР-Силистра. Той е бил въвлечен в популярната напоследък престъпна схема за участие в полицейска операция по залавяне на измамници. Първоначално мъжът получил обаждане с искане на пари за лечение на близък, но не се е поддал, след което са последвали закани за саморазправа. После с потърпевшия се свързал мъж, представящ се за полицейски служител, който обяснил, че в района се провежда акция по залавяне на измамници и поискал съдействие. Доверявайки се на чутото, възрастният силистренец хвърлил през балкона си 5000 лв., 900 евро и 1855 долара. По случая е образувано досъдебно производство.", "date": "2017.11.06", "title": "Силистра: 74-годишен мъж от града е станал жертва на телефона измама с  5000 лв., 900 евро и 1855 долара"}
{"url": "http://www.focus-news.net/news/2017/11/06/2454216/darzhavniyat-glava-rumen-radev-shte-otkrie-vazpomenatelna-plocha-pred-rodnata-kashta-na-prezidenta-d-r-zhelyo-zhelev.html", "text": "Държавният глава Румен Радев и президентите Петър Стоянов (1997-2002), Георги Първанов (2002-2012) и Росен Плевнелиев (2012-2017) ще открият възпоменателна плоча пред родната къща на първия демократично избран президент на Република България д-р Жельо Желев (1990 – 1997) в село Веселиново. Това съобщиха от прессекретариата на държавния глава. Събитието ще се състои на 7 ноември от 12.00 часа.\r\nПо-късно държавният глава Румен Радев ще проведе среща с кмета на Велики Преслав Александър Горчев в сградата на Общината.", "date": "2017.11.06", "title": "Държавният глава Румен Радев ще открие възпоменателна плоча пред родната къща на президента д-р Жельо Желев"}
{"url": "http://www.focus-news.net/news/2017/11/06/2454217/daily-sabah-turskite-sili-za-sigurnost-sa-likvidirali-68-chlenove-ot-pkk-v-ramkite-na-sedmitsa.html", "text": "Общо 68 члена на „Работническа партия на Кюрдистан“ (ПКК) са ликвидирани от турските сили за сигурност в рамките на операции, проведени през предходната седмица, пише вестник Daily Sabah, като се позовава на разпространено в понеделник съобщение от Министерството на вътрешните работи.\r\nСъгласно представените от Анкара данни, 12 членове на ПКК са били задържани в акции, проведени на територията на пет провинции. Шестима от тях са се предали сами, докато останалите са задържани в рамките на антитерористични операции. \r\nТурските сили за сигурност са конфискували 36 оръжия, 637 кг материали за направата на експлозиви, 16 ръчни гранати и 1 572 муниции. Унищожени са 18 импровизирани взривни устройства..Тереза Герова", "date": "2017.11.06", "title": "Daily Sabah: Турските сили за сигурност са ликвидирали 68 членове от ПКК в рамките на седмица"}
{"url": "http://www.focus-news.net/news/2017/11/06/2454218/pregled-na-osnovnite-temi-v-smolyanskiya-pechat.html", "text": "„Две години болен на легло преживява без стотинка”, е водещото заглавие на регионалния вестник „Отзвук”. Защо на един неподвижен инвалид ТЕЛК дава 30%, пита дъщеря му. Историята на Георги Чечев е трогателна. Мъжът е жив благодарение на своите близки, които са неотлъчно до него, а не на държавата, която две години го реже от помощи. Материалът продължава на страница втора. \r\n„Метална греда се стоварила върху автобус по пътя Смолян – Пловдив” и „Заради непрекратени 97 договора за 31 млн. лева кметът Мелемов отнесъл акт от АДФИ”, са други теми от челната страница. \r\n„Четирима пострадаха след взрив на газ на бензиностанция „Петрол”, четем на страница втора. Четирима мъже, сред които и 17-годишно момче, пострадаха от взрив след изтичане на газ. Инцидентът станал в Девин до бензиностанция „Петрол” на входа на града, на улица „Освобождение”. \r\n„Обратни или подпочвени води текат по ул. „Родопи” в Смолян се оказа тайна”, е заглавие на материал от страница четвърта. \r\n„Съдът спря продажбата на болницата в Девин”, е тема от пета страница. Здравното заведение завежда дело за 64 000 лева срещу д-р Андрей Кехайов. \r\nНа последна страница четем: „С полиция погребали починала след скандал за гробищата в Мадан”, „БМВ отнесе жена на пешеходна пътека” и „Арестуваха надрусан шофьор в Смолян”.", "date": "2017.11.06", "title": "Преглед на основните теми в смолянския печат"}
{"url": "http://www.focus-news.net/news/2017/11/06/2454219/dobrich-v-karapelit-be-postavena-pametna-plocha-na-otvlechenite-zhiteli-ot-regiona-po-vreme-na-okupatsiyata-na-yuzhna-dobrudzha.html", "text": "В село Карапелит в област Добрич бе поставена паметна плоча на отвлечените жители от региона и откарани от румънските власти в Молдова по време на окупацията на Южна Добруджа, предаде кореспондент на Радио „Фокус” – Варна. Посвещението на паметната плоча гласи: „На отвлечените жители на село Карапелит по време на румънските репресии през 1916 година“. Тя е поставена на бетонна конструкция пред сграда на кметството. На нея са изписани имената на 21 жители на добруджанското село и на околните Гешаново, Подслон и Дянково, станали жертва по време на събитията от този исторически период. \r\nИдеята за поставянето и осъществяването й е на инициативен комитет с председател Петър Георгиев. Паметната плоча е открита тържествено преди дни, когато са били отслужени панихида в памет на жертвите и водосвет. Много граждани на добра воля са предоставили средства. \r\nНад 4500 са добруджанците, отвлечени по време на румънската окупация и откарани в Молдова. Сред тях е имало лекари, свещеници, кметове, учители и др. Някои от тях са родственици на дарителите. \r\nЖулиета НИКОЛОВА", "date": "2017.11.06", "title": "Добрич: В Карапелит бе поставена паметна плоча на отвлечените жители от региона по време на окупацията на Южна Добруджа"}
{"url": "http://www.focus-news.net/news/2017/11/06/2454220/api-dvizhenieto-po-patya-omurtag-targovishte-sled-krastovishteto-za-selo-tapchileshtovo-se-osashtestvyava-dvuposochno-v-edna-lenta-poradi-katastrofa.html", "text": "Движението по път I-4 Омуртаг - Търговище, след кръстовището за село Тъпчилещово, се осъществява двупосочно в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.11.06", "title": "АПИ: Движението по пътя Омуртаг - Търговище, след кръстовището за село Тъпчилещово, се осъществява двупосочно в една лента поради катастрофа"}
{"url": "http://www.focus-news.net/news/2017/11/06/2454221/focus-zalozhnicheska-kriza-v-bavariya-mazh-darzhi-v-plen-predstavitel-na-sluzhbata-za-mladezhta-v-pfafenhofen.html", "text": "В сутрешните часове на понеделник, 6 ноември, мъж, вероятно лишен от родителски права, е взел заложници в сградата на Службата за младежта в баварското градче Пфафенхофен, съобщава изданието Focus.\r\nСъгласно разпространената информация, 28-годишният мъж е въоръжен с нож, но полицията не изключва възможността той да разполага и с огнестрелно оръжие. Към момента е известно, че той държи в плен 31-годишен служител на ведомството, вероятно от женски пол. Двамата са барикадирани в една от стаите на третия етаж на сградата. Останалата част от зданието е опразнено от полицията.\r\nРайонът около мястото на инцидента е отцепен от правоохранителните органи, като на място е изпратен голям контингент полицейски служители. Властите предполагат, че мотивите за  престъплението са свързани със спор за попечителство. Към настоящия момент полицията се опитва да установи контакт с похитителя, като разчита на стратегия за преговори, с които да бъде прекратена заложническата ситуация.\r\nДруги подробности за инцидента не се съобщават.Тереза Герова", "date": "2017.11.06", "title": "Focus: Заложническа криза в Бавария – мъж държи в плен представител на Службата за младежта в Пфафенхофен"}
{"url": "http://www.focus-news.net/news/2017/11/06/2454222/pazardzhik-obshtina-peshtera-razrabotva-proekt-za-sotsialno-predpriemachestvo-za-litsa-v-neravnostoyno-sotsialno-polozhenie.html", "text": "Община Пещера кандидатства с проектно предложение „Развитие на социалното предприемачество“ на Оперативна програма „Развитие на човешките ресурси”, целящо улесняване достъпа до заетост на социално уязвими групи, съобщи за Радио „Фокус” – Пазарджик Зехра Алиш, зам.-кмет на Пещера. Целта на проекта е да се улесни достъпът до заетост и да се осигури подкрепа за социалното включване на уязвими групи чрез създаване на подходящи условия за тяхната професионална интеграция в сферата на социалната икономика. \r\n„Настоящата процедура ще надгради реализираните дейности и постигнатите резултати по други проекти, програми и мерки, финансирани със средства от националния бюджет, Европейския съюз и други източници. Тя се реализира в рамките на приоритетна ос 2 „Намаляване на бедността и насърчаване на социалното включване“, Инвестиционен приоритет 4 „Насърчаване на социалното предприемачество и на професионалната интеграция в социалните предприятия и насърчаване на солидарната икономика с цел улесняване на достъпа до заетост“. Специфична цел по проекта е увеличаване броя на заетите в социалните предприятия, след получена подкрепа”, уточни Алиш. \r\nТя каза също, че размерът на безвъзмездната финансова помощ за едно проектно предложение е от 50 000 до 391 166 лв., като тя може да покрие до 100 % от общо допустимите разходи по проекта. Крайният срок за изпълнение на дейностите е 31 декември 2019 г. „В проектното предложение на Община Пещера са предвидени реализирането на дейности за психологическо подпомагане, мотивиране, социална и професионална интеграция на лица от уязвимите групи, с цел  насърчаване участието им на пазара на труда и създаване на умения за успешно справяне на работното място и/или адаптиране към работните условия при включването им в заетост.Лицата, попадащи в целевите групи на проекта ще имат възможност за мотивационно обучение за подобряване на жизнения си стандарт, за осигуряване на заетост, за приобщаване към общността, възможност за активно участие на пазара на труда и нов старт в живота”, посочи още Алиш.\r\nРеализирането на проекта на територията на община Пещера ще бъде в подкрепа на  хората с увреждания, продължително безработни лица, безработни лица с трайни увреждания, безработни лица – самотни родители и/или майки с деца до 5-годишна възраст, безработни над 54-годишна възраст   за адаптирането им към новите работни места с цел посрещане на настъпващите бързи промени и изисквания на пазара на труда. Проектът ще спомогне за преодоляване на бедността и социалното изключване чрез разкриване на нови работни места.\r\nАлбена ЖИЛЕКОВА", "date": "2017.11.06", "title": "Пазарджик: Община Пещера разработва проект за социално предприемачество за лица в неравностойно социално положение"}
{"url": "http://www.focus-news.net/news/2017/11/06/2454223/v-galeriya-sredets-na-ministerstvoto-na-kulturata-shte-bade-otkrita-izlozhba-20-godini-galeriya-vidima.html", "text": "Председателят на Съюза на българските художници Любен Генов ще открие юбилейната изложба „20 години галерия „Видима” с творби от фонда на едноименния художествен институт от 18.00 часа в галерия „Средец” на Министерството на културата, съобщиха от пресцентъра на министерството. Ще бъдат представени над 40 произведения от областта на живописта и графиката на изявени имена от различни поколения и художествени направления в съвременното и класическото българско изобразително изкуство. Сред тях са проф. Светлин Русев, Кеазим Исинов, Володя Кенарев, Станислав Памукчиев, Димитър Казаков, Димитър Чолаков, Милко Божков, Георги Божилов - Слона, Любен Диманов, Стоимен Стоилов, Кольо Мишев, Стели Грънчаров, Свилен Блажев, Антон Антонов, Красимир Добрев-Доктора, Евгений Босяцки, Доньо Донев, Тома Трифоновски, Ивайло Мирчев, Христина Петрова, Евгений Тодоров-Поптошев и др.\r\nГалерия „Видима” се намира в гр. Севлиево и от 1997 г. всеки месец в изложбения й салон се представят нови автори в областта на изобразителните изкуства.\r\nПрез изминалите 20 години галерията си изгражда име и създава колекция, с която заслужено се гордее. Освен произведения на наши съвременници тя притежава и картини на художници,  родени в края на ХIX и началото на ХХ век, чиято творческа активност достига върха си през 50-те, 60-те и 70-те години на миналия век. \r\nБогатият фонд на галерията включва както живописни и графични произведения, така и пластики, приложни творби и фотографии. „Видима” е място и за творчески срещи с писатели, журналисти, творци на българското кино. Към нея е разработена и детска школа по изобразително изкуство, която дава възможност на малките талантливи художници да откриват своя път към изкуството.\r\nЮбилейната изложба ще може да се види в галерия „Средец” на Министерството на културата на бул. „Ал. Стамболийски” 17 в столицата до 24 ноември т.г. включително.", "date": "2017.11.06", "title": "В галерия „Средец” на Министерството на културата ще бъде открита изложба „20 години галерия „Видима”"}
{"url": "http://www.focus-news.net/news/2017/11/06/2454224/targovishte-vazstanoveno-e-dvizhenieto-v-rayona-na-selo-tapchileshtovo.html", "text": "Възстановено е движението по път I-4 Омуртаг - Търговище след кръстовището за село Тъпчилещово. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.11.06", "title": "Търговище: Възстановено е движението в района на село Тъпчилещово"}
{"url": "http://www.focus-news.net/news/2017/11/06/2454225/rzok-vidin-blizo-900-000-lv-sa-prevedeni-na-oblastnata-bolnitsa-sv-petka-prez-poslednata-sedmitsa.html", "text": "Близо 900 000 лв. са преведени на областната болница „Св. Петка“ през последната седмица, каза за Радио „Фокус“ – Видин Десислава Петрова, главен експерт в Районната здравноосигурителна каса (РЗОК) във Видин. С решение на Надзорния съвет на Националната здравноосигурителна каса (НЗОК), РЗОК-Видин е изплатила допълнително 250 817 лв. над договорените на МБАЛ „Св. Петка“ за 2017 година. Средствата са от предназначените за административни и капиталови разходи на НЗОК, което ще доведе до известни затруднения в работата на институцията. Очакванията, обаче, са, че те ще бъдат оползотворени по най-целесъобразния и ефективен начин за работещите в областната многопрофилна болница за активно лечение в град Видин и това ще доведе до подобряване на качеството на лечебно-диагностичната дейност.", "date": "2017.11.06", "title": "РЗОК-Видин: Близо 900 000 лв. са преведени на областната болница „Св. Петка“ през последната седмица"}
{"url": "http://www.focus-news.net/news/2017/11/06/2454226/sport-ronaldo-stana-rekordyor-na-real-madrid-po-broy-asistentsii.html", "text": "Нападателят на Реал Мадрид Кристиано Роналдо записа рекорд по брой голови асистенции за мадридския клуб, съобщават от пресслужбата на Примера дивисион.\r\nВ мач от 11-тия кръг на Ла Лига срещу отбора на Лас Палмас португалският футболист асистира за един от трите гола на Реал Мадрид. Така след вчерашния двубой общият брой на асистенциите на Роналдо за клуба достигнаха до 84, или с една повече от тези на легендарния нападател на Реал Мадрид - Раул.", "date": "2017.11.06", "title": "Спорт: Роналдо стана рекордьор на Реал Мадрид по брой асистенции"}
{"url": "http://www.focus-news.net/news/2017/11/06/2454227/sofiya-podrobnosti-okolo-ubiystvoto-v-kv-pavlovo-shte-badat-opovesteni-v-sadebnata-palata.html", "text": "Подробности относно убийството в кв. „Павлово“ ще бъдат оповестени в Съдебната палата, съобщиха от пресцентъра на Прокуратурата. Административният ръководител на СГП Емилия Русинова и директорът на СДВР старши комисар Ивайло Иванов ще предоставят подробностите около престъплението в 14.30 часа в зала 2, ет. 4 на Съдебната палата.", "date": "2017.11.06", "title": "София: Подробности около убийството в кв. „Павлово“ ще бъдат оповестени в Съдебната палата"}
{"url": "http://www.focus-news.net/news/2017/11/06/2454228/shumen-17-godishen-mladezh-ot-selo-todor-ikonomovo-e-pochinal-v-lineyka-sled-kato-se-e-naranil-na-staklo-na-vrata-v-chasten-dom.html", "text": "17-годишен младеж от село Тодор Икономово, община Каолиново, е починал след  инцидент. Това съобщиха от ОД на МВР- Шумен. Това съобщиха от ОДМВР-Шумен. В полунощ на 5 ноември младежът е ударил стъкло на врата в частен дом на ул. “Китен“ и се е самонаранил в областта на дясната подмишница. 17-годишният е починал в линейката, която се е отзовала след инцидента. При извършения първоначален оглед данни за насилствена смърт не са установени. Разпитани са свидетели. Работата по изясняване на случая продължава.", "date": "2017.11.06", "title": "Шумен: 17-годишен младеж от село Тодор Икономово е починал в линейка, след като се е наранил на стъкло на врата в частен дом"}
{"url": "http://www.focus-news.net/news/2017/11/06/2454229/razgrad-okrazhnata-prokuratura-zadarzha-za-72-chasa-obvinyaem-za-opit-za-ubiystvo-na-priyatelkata-si-i-za-darzhane-na-narkotichni-veshtestva.html", "text": "22-годишният Владислав В. от Дулово е бил привлечен като обвиняем от Окръжната прокуратура в Разград за опит за убийство на 17-годишната си приятелка и за държане на наркотични вещества – престъпления по член 115, във връзка с член 18, ал. 1 и по член 354а, ал. 1 от НК. Това съобщиха от пресслужбата на Апелативна прокуратура – Варна. С постановление на наблюдаващия делото прокурор младежът е бил задържан за срок до 72 часа за осигуряването му пред съда по искане за вземане мярка за неотклонение, след като бил установен и задържан като извършител на опита за убийство. При последвалия обиск полицейските служители открили във Владислав и наркотични вещества. \r\nДо магазин „Била“ в Разград 22-годишният младеж, който е с чисто съдебно минало, извадил нож и нанесъл няколко удара на 17-годишна ученичка. Момичето било негова приятелка. Въпреки че все още учело, започнало да работи като сервитьорка в Разград.  Пострадалата ученичка е настанена в болницата с опасност за живота.", "date": "2017.11.06", "title": "Разград: Окръжната прокуратура задържа за 72 часа обвиняем за опит за убийство на приятелката си и за държане на наркотични вещества"}
{"url": "http://www.focus-news.net/news/2017/11/06/2454230/shumen-72-godishna-zhena-ot-selo-troitsa-e-stanala-zhertva-na-telefonna-izmama-sas-100-evro-i-zlatni-nakiti.html", "text": "72-годишна жена от село Троица е станала жертва на телефонна измама. Това съобщиха от ОДМВР- Шумен. Жената била въведена в заблуда по телефона в обедните часове на 5 ноември. На стационарен телефон й позвънил мъж, който се представил за полицай. Обяснил, че се провежда акция за залавяне на измамници в селото и че тя е в списъка им. Предложил на жената да съдейства, за да могат да предотвратят измамата. „Полицаят“ дал указания на жената да остави пред дома си в торбичка всички пари и ценности и да се прибере по  най-бързия начин вътре. Обяснил, че в момента в който бъде задържан измамникът, парите и ценностите й ще бъдат върнати. С идеята, че помага на полицията жената поставила в торбичка 100 евро и около 10 гр. златни накити, след което ги оставила пред вратата. Малко по-късно установила, че е измамена и съобщила в полицията. Образувано е досъдебно производство.", "date": "2017.11.06", "title": "Шумен: 72-годишна жена от село Троица е станала жертва на телефонна измама със 100 евро и златни накити"}
{"url": "http://www.focus-news.net/news/2017/11/06/2454231/zigmar-gabriel-opazvaneto-na-klimata-ne-biva-da-zastrashava-rabotnite-mesta-i-uspeha-na-ikonomikata.html", "text": "В навечерието на откриването на Конференцията на ООН по проблемите на климата, германският министър на икономиката Зигмар Габриел призова опазването му да не бъде за сметка на работните места и успехите на икономиката, съобщава изданието Der Spiegel.\r\n„Трябва да покажем, че опазването на климата и икономическият успех не са взаимно изключващи се. Само ако докажем, че една амбициозна политика за климата не води до съкращаването на работни места и не пречи на икономическите успеху ще успеем да мотивираме и други страни да ни последват“, заяви германският социалдемократ. \r\nОпазването на климата е е залегнало в коалиционните преговори между Съюза (ХДС/ХСС), Свободната демократическа партия и„Зелени“. Федералното правителство няма да постигне целите за климата, които постави за изпълнение до  2020 г., а  много вероятно ще претърпи провал и за тези, предвидени до 2030 г. Проучване на парламентарната група на „Зелените“ разкри през март, че до този момент няма намаление на емисиите на парникови газове. Данните от Федералната агенция по околна среда потвърдиха заключението на експертите от партията на Джем Йоздемир.Тереза Герова", "date": "2017.11.06", "title": "Зигмар Габриел: Опазването на климата не бива да застрашава работните места и успеха на икономиката"}
{"url": "http://www.focus-news.net/news/2017/11/06/2454232/razgrad-32-godishen-rabotnik-e-s-opasnost-za-zhivota-sled-trudova-zlopoluka-v-kubrat.html", "text": "32-годишен работник е пострадал при трудова злополука в Кубрат. Това съобщиха от ОДМВР-Разград. Сигналът за инцидента е получен в 9.00 часа. При работа с комбинирана пробивна машина – къртач, Н. Г. от град Русе e паднал от строително скеле с височина 1,80 м и си е ударил главата в бетонен под. Пострадалият е откаран в Спешен център – Кубрат, където е установено, че има черепно-мозъчна травма и кръвоизлив в мозъка. Транспортиран е в Русенската болница с временна опасност за живота. За случая са уведомени Инспекцията по труда и дежурния прокурор. Образувано е досъдебно производство.", "date": "2017.11.06", "title": "Разград: 32-годишен работник е с опасност за живота след трудова злополука в Кубрат"}
{"url": "http://www.focus-news.net/news/2017/11/06/2454233/vms-bazov-minochistach-shkval-poseti-gruzinskiya-grad-batumi.html", "text": "Корабите от втората постоянна противоминна група кораби на НАТО (SNMCMG2), в чийто състав са базов миночистач „Шквал“ от ВМС на Република България, миночистачът „Lupu Dinescu” от ВМС на Република Румъния и миночистачът „Edremit” от ВМС на Република Турция пристигнаха на 3 ноември на посещение в град Батуми, Република Грузия. Това съобщиха от пресцентъра на Военноморските сили.\r\nНа 4 ноември извънредният и пълномощен посланик на Република България в Грузия Десислава Иванова и военния, военноморски и военновъздушен аташе полковник Дарин Янчев посетиха базов миночистач „Шквал“. Те бяха запознати от командира на кораба, капитан III ранг Йордан Йорданов с устройството и възможностите на кораба, целта на участието му в групата и състава на групата.\r\nДнес, 6 ноември, базов миночистач „Шквал“ заедно с останалите кораби от противоминната група на НАТО напускат пристанището на Батуми и извършат преход през Черно море до град Ерегли, Република Турция.", "date": "2017.11.06", "title": "ВМС: Базов миночистач „Шквал“ посети грузинския град Батуми"}
{"url": "http://www.focus-news.net/news/2017/11/06/2454234/shumen-trima-nepalnoletni-mladezhi-sa-nanesli-poboy-na-35-godishen-mazh-ot-veliki-preslav.html", "text": "Трима непълнолетни младежи са нанесли побой на 35-годишен мъж от Велики Преслав. Това съобщиха от ОДМВР-Шумен. Около 01.00 часа на 5 ноември трима 17-годишни младежи спрели на бул. “Св. св. Кирил и Методий“ мъж и му нанесли удари в областта на лицето, тялото и крайниците. След това му отнели 20 лева и кутия с цигари. Веднага след случая 35-годишният подал сигнал в полицията. В хода на проведените бързи действия извършителите са установени и разпитани. Изяснено било, че четиримата се познават и между тях е имало стар конфликт. Започнато е досъдебно производство по случая.", "date": "2017.11.06", "title": "Шумен: Трима непълнолетни младежи са нанесли побой на 35-годишен мъж от Велики Преслав"}
{"url": "http://www.focus-news.net/news/2017/11/06/2454235/galap-interneshanal-nad-300-hilyadi-sa-palnoletnite-balgari-koito-tvardyat-che-sa-bili-potarpevshi-na-izmama-ili-falshifikatsii-v-internet.html", "text": "Над 300 хиляди са пълнолетните българи, които твърдят, че са били потърпевши на измама или фалшификации в интернет. Високи са опасенията от некоректни търговски практики преди началото на зимния сезон, но българите постепенно привикват с инстанциите, към които могат да се обръщат. Това са част от данните от редовния експресен сондаж на „Галъп интернешънъл“ по актуални теми. Този път той е посветен преди всичко на въпроси, свързани с потребителските права – заради скупчването на такъв тип проблеми в последните седмици: измамата Спас/Александър, промените по отношение на частните съдебни изпълнители, инициирани от омбудсмана, започването на плановете за покупки и туризъм в зимния сезон и коледните празници, проверките на хранителни продукти и много други. \r\nСпоред данните 5% казват, че лично са ставали потърпевши на измама или фалшификация в интернет. Още един процент казват, че и те, и техни близки са ставали жертва. Тези общо 6% се равняват на малко над 300 хиляди души. Други 4% споменават, че техни близки са били потърпевши. В началото на зимния сезон цели три четвърти от българите са почти автоматично сигурни, че в предстоящите празнични акции и намаления търговците ще са по-скоро некоректни.", "date": "2017.11.06", "title": "„Галъп интернешънъл“: Над 300 хиляди са пълнолетните българи, които твърдят, че са били потърпевши на измама или фалшификации в интернет"}
{"url": "http://www.focus-news.net/news/2017/11/06/2454236/burgas-muzikalno-ilyuzionniyat-spektakal-valshebstva-po-koleda-gostuva-v-grada-na-23-dekemvri.html", "text": "Прочутият по целия свят илюзионист Астор заедно с някои от най-добрите ни джаз музиканти, под диригентството на композитора Ангел Заберски - младши, ще представят пред бургаската публика коледен музикално-илюзионен спектакъл през декември. Това съобщиха от пресцентъра на Община Бургас. „Вълшебства по Коледа“ е представление за малки и големи, създадено с много приказно настроение и празнична емоция. На фона на коледните джаз пиеси в изпълнение на Ангел Заберски Бенд, Астор ще поднесе изненадващи илюзионни номера и фокуси. За децата участници в магичната програма ще има подаръци, както подобава на една истинска Коледа.\r\nНа 23 декември спектакълът ще бъде представен на сцената на Държавна опера Бургас.\r\nВ музикалния състав участват Ангел Заберски - пиано, Михаил Йосифов - тромпет, Стоян Янкулов - Стунджи - барабани, Велислав Стоянов - тромбон, Борис Таслев - контрабас, испанският саксофонист Арнау Гарофе и Димитър Льолев - саксофон. Фокусите на Астор ще бъдат за всички възрасти, а музиката от познати коледни песни.\r\nБилети могат да се купят на касата в бургаската Опера.", "date": "2017.11.06", "title": "Бургас: Музикално-илюзионният спектакъл „Вълшебства по Коледа“ гостува в града на 23 декември"}
{"url": "http://www.focus-news.net/news/2017/11/06/2454237/blagoevgrad-zapochna-montiraneto-na-kashtichkite-za-traditsionniya-koledno-novogodishen-bazar.html", "text": "Започна монтирането на къщичките за традиционния коледно-новогодишен базар в Благоевград, предаде репортер на Радио „Фокус“ – Пирин. Те ще бъдат поставени на площад „Георги  Измирлиев“. По традиция в част от къщичките ще се предлагат промишлени стоки, артикули с коледна тематика, а в останалите – храни и напитки. Инициативата е ежегодна, като преместваемите обекти се отдават под наем чрез търг.\r\nКъщичките допълват празничното настроение в Благоевград, паралелно с богатата коледна украса, която Общината поставя традиционно, както в централната градска част, така и в кварталите на областния център.\r\nЛивия НИНОВА", "date": "2017.11.06", "title": "Благоевград: Започна монтирането на къщичките за традиционния коледно-новогодишен базар"}
{"url": "http://www.focus-news.net/news/2017/11/06/2454238/ivan-zlatinov-kmet-na-s-kapitan-dimitrievo-smetishteto-kray-pazardzhik-prodalzhava-sistemno-da-se-samozapalva-i-da-obgazyava-selata-okolo-nego.html", "text": "Сметището край Пазарджик продължава системно да се самозапалва и да обгазява селата около него, съобщи за Радио „Фокус“ – Пазарджик кметът на село Капитан Димитриево, община Пещера, Иван Златинов. По думите му, почти всекидневно сметището гори. Новото депо е пуснато на търг, но има лице, което обжалва процедурата, и така старото сметище продължава да е в експлоатация. „Основен проблем остават обаче набезите на ромите, които постоянно обхождат боклуците и изнасят пластмасови и метални отпадъци. Вагони книги и пластмаси се заделят на камари там. Те се запалват и обхващат голяма площ. Постоянно сезираме Община Пазарджик, но тя не реагира по никакъв начин на обгазяването на селата около сметището. Това не се случва в нито едно сметище в областта, само при нас“, уточни Златинов. \r\nПо думите му за проблема са сезирани са всички институции, включително и Европейската комисия, но реално решение до момента няма. „Сметището остава неохранявано и затова набезите на ромите не спират“, допълни Златинов. Той каза също, че това, което се случва, е геноцид спрямо жителите на село Капитан Димитриево, затова и много от хората от района трайно са се изселили по други места.\r\nАлбена ЖИЛЕКОВА", "date": "2017.11.06", "title": "Иван Златинов, кмет на с. Капитан Димитриево: Сметището край Пазарджик продължава системно да се самозапалва и да обгазява селата около него"}
{"url": "http://www.focus-news.net/news/2017/11/06/2454239/nova-tv-makedoniya-sblasak-mezhdu-prezidenta-na-republika-srabska-i-parviya-diplomat-na-belgrad-koy-e-po-dobar-pevetsi.html", "text": "Президентът на Република Сръбска Милорад Додик се превърна в сериозна конкуренция на първия дипломат на Белград Ивица Дачич – не като политик, а като певец, отбелязва скопското електронно издание „НОВА ТВ“.\r\nНаскоро Додик „блесна“ с певчески талант на сватбата на помощник помощник-министъра на финансите Далибур Томас в Калашинци. За специалния повод президентът на Република Сръбска изпълни няколко песни. \r\nПоследната изява на министъра на външните работи на Сърбия бе по повод посещението на турския президент Реджеп Тайип Ердоган. Дачич реши да зарадва височайшия гост с песента „Осман ага“, която самият той изпълни в чест на Ердоган.Тереза Герова", "date": "2017.11.06", "title": "„НОВА ТВ“ (Македония): Сблъсък между президента на Република Сръбска и първия дипломат на Белград – кой е по-добър певец?"}
{"url": "http://www.focus-news.net/news/2017/11/06/2454240/mon-tri-bronzovi-medala-specheliha-uchenitsite-ni-na-olimpiada-po-astronomiya-v-kitay.html", "text": "С три бронзови медала се върнаха български ученици от 22-та международна олимпиада по астрономия в Китай, съобщиха от пресцентъра на Министерство на образованието и науката. Васил Николов, Тодор Кюркчиев и Любомир Шойлев се откроиха сред 58 ученици от 12 страни, сред които България, Виетнам, Индия, Италия, Китай и Русия. Младежите се състезаваха в две възрастови групи между 14 и 18 години, а надпреварата се проведе в три тура – теоретичен, практически и наблюдателен. \r\nСъстезанието се проведе от 27 октомври до 4 ноември в град Уейхай, Китай.\r\nПоследната олимпиада в областта на астрономията ще бъде в Тайланд от 12 до 21 ноември, а България ще има трима представители.", "date": "2017.11.06", "title": "МОН: Три бронзови медала спечелиха учениците ни на олимпиада по астрономия в Китай"}
{"url": "http://www.focus-news.net/news/2017/11/06/2454241/konferentsiyata-na-oon-v-bon-premierat-na-fidzhi-prizova-sveta-za-speshni-deystviya-za-opazvane-na-klimata.html", "text": "След серията мрачни съобщения за темповете на глобалното затопляне, министър-председателят на Фиджи отправи открит призив към света за „спешни действия\" за предотвратяване на изменението на климата, предава AFP.\r\n„Нашето колективно обещание към света е да поддържаме курса, който си поставихме в Париж\", заяви Франк Байнимарама в рамките на провеждащата се в германския град Бон Конференция на ООН за опазване на климата, като се позова на договора на 196-те нации, подписан в Париж през декември 2015 г.\r\n„Нашият свят е в беда от екстремните метеорологични явления, причинени от изменението на климата - разрушителни урагани, пожари, наводнения, суши, топене на ледници и промени в селското стопанство, които застрашават нашата продоволствена сигурност\", подчерта премиерът на Фиджи при откриването на пленарната сесия на 12-дневния форум в Бон.Тереза Герова", "date": "2017.11.06", "title": "Конференцията на ООН в Бон: Премиерът на Фиджи призова света за „спешни действия\" за опазване на климата"}
{"url": "http://www.focus-news.net/news/2017/11/06/2454242/pazardzhik-intsident-e-predizvikan-ot-kone-bez-nadzor-na-patya-ot-velingrad-za-pazardzhik.html", "text": "Коне, оставени без надзор, станаха причина за пътен инцидент, съобщи за Радио „Фокус“-Пазарджик говорителят на ОДМВР-Пазарджик Мирослав Стоянов. „Катастрофата е станала снощи около 21.00 ч. на пътя от Велинград за Пазарджик. Движещият се по пътя камион „Ивеко“, управляван от 44-годишен жител на благоевградското село Кавракирово се блъснал в два коня. Животните се намирали на пътното платно, като единия от тях се блъснал и в насрещно движещо се „БМВ“ с водач на 25 г. от Костандово“, уточни Стоянов. \r\nТой допълни, че двете животни са загинали, а на автомобилите са нанесени значителни материални щети. Алкохолните проби и на двамата шофьори са отрицателни. На местопроизшествието е извършен оглед, образувано е дознание.\r\nСветлана ЕЛЕНКИНА", "date": "2017.11.06", "title": "Пазарджик: Инцидент е предизвикан от коне без надзор на пътя от Велинград за Пазарджик"}
{"url": "http://www.focus-news.net/news/2017/11/06/2454243/vitsepremierat-valeri-simeonov-provede-sreshta-s-kitayskiya-poslanik-dzhan-haydzhou-po-povod-kazusa-s-roza-damastsena.html", "text": "Вицепремиерът Валери Симеонов постави въпроса и поиска съдействие от страна на китайския посланик Хайджоу относно казуса с вноса в Китай на български хранителни продукти със съдържание на роза Дамасцена, който породи притеснения за българските производители-износители в Китай. Това съобщиха от правителствената информационна служба.\r\nНеотдавна стана ясно, че през март 2010 г. Департаментът по стандарти за безопасност на храните, изследване и оценка на Националната здравна програма към Националната комисия за здраве и семейно планиране на Китайската народна република е приел и публикувал допълнителен списък с разрешените съставки за хранителни продукти в Китай. Документът представлява т. нар. „положителен списък“ на традиционно неядливи субстанции, които могат да бъдат влагани в хранителни продукти. Това създаде сериозни притеснения, че всичко, което не фигурира в него, не може да бъде добавяно в хранителни продукти и разпространявано на китайския пазар.\r\nПосланик Хайджоу пое ангажимент да проучи процедурата с китайските власти и да съдейства за включването на сорта роза Дамасцена в списъка. Вицепремиерът Симеонов поиска това да стане в най-кратък срок.\r\nСтраните изразиха обща позиция, че българските производители и търговци, изнасящи в Китай, нямат основание за безпокойство по отношение на износа на разрешените и до момента хранителни продукти, включващи съставки от роза.", "date": "2017.11.06", "title": "Вицепремиерът Валери Симеонов проведе среща с китайския посланик Джан Хайджоу по повод казуса с „роза Дамасцена”"}
{"url": "http://www.focus-news.net/news/2017/11/06/2454244/varna-vavezhdat-vremenna-organizatsiya-na-dvizhenie-po-ul-yan-palah-zaradi-remonta-na-bul-levski.html", "text": "Във връзка със стартиране на строителните дейности през следващата седмица по обект: „Изграждане на бул. „Левски“ в участъка от ул. „Подвис“ до ул. „Девня“, подобект: от км 0+150 до км 2+924: се въвежда временна организация за безопасност на движението в два участъка по ул. „Ян Палах“. Това съобщиха от Община Варна.\r\nЗа първия участък – от кръстовището с ул. „Подвис“ до преди ул. “Зюмбюл“ – организацията ще протече в два етапа. При първия лентите за движение в двете посоки по булеварда ще останат почти без промяна от съществуващото положение – две ленти в посока ул. “Прилеп“ и една лента в посока „Златни пясъци“. Движението към ул. “Брегалница“ ще е затворено, поради необходимостта от прокопавания за ВиК комуникации. През този етап ще се изгражда и новото платно – дясно, съобщиха от дирекция „Инженерна инфраструктура и благоустрояване“.\r\nПри втория етап движението ще се прехвърли в изграденото ново платно на булеварда, като разминаването ще е в по една лента в посока. Участъкът е с дължина от 300м., след което ще се влива в съществуващото пътно платно. Подходът към ул. “Брегалница“ ще бъде прекъснат до приключване на работите в участъка.\r\nМаршрутите, както и спирките на градския транспорт, остават непроменени за времето на строително-монтажните работи в този участък.\r\nЗа втория участък – от км 2+400.00 до км 2+730.00 – при „Топлата вода“ – няма разлика от досегашната организация на движение, тъй като строително-монтажните работи са в зона без изградена инфраструктура към момента. Работи се по коритото на дерето, както и се изгражда изцяло нова улица с прилежащите й пътни платна и тротоари.", "date": "2017.11.06", "title": "Варна: Въвеждат временна организация на движение по ул. „Ян Палах“ заради ремонта на бул. „Левски“"}
{"url": "http://www.focus-news.net/news/2017/11/06/2454245/poveche-ot-40-protseduri-s-evropeysko-finansirane-za-nad-13-mlrd-leva-shte-badat-obyaveni-prez-2018-g.html", "text": "През следващата година по програмите, съфинансирани чрез фондовете на ЕС, ще бъдат обявени повече от 40 процедури за набиране на проектни предложения на обща стойност над 1,3 млрд. лева. Това съобщиха от правителствената информационна служба. На заседание на Съвета за координация на управлението на средствата от ЕС към Министерския съвет бяха приети индикативните годишни работни планове на програмите за 2018 г. \r\nДоговорените средства по оперативните програми и Програмата за морско дело и рибарство към края на октомври тази година възлизат на малко над 8 млрд. лева или близо 46% от общия бюджет. До бенефициентите са достигнали съответно малко над 14% от бюджетите на програмите или близо 2,5 млрд. лева. По Програмата за развитие на селските райони са били сключени договори за над 1,7 млрд. лева или около 30,4% от средствата за селскостопански проекти до края на програмния период. До момента по тях са разплатени над 800 млн. лева към бенефициентите.\r\nБългария приключи отчитането на физическото и финансовото изпълнение на програмите от първия за страната програмен период 2007-2013 г. и отчита над 95% изпълнение на финансовата рамка, заяви вицепремиерът Томислав Дончев, който е председател на Съвета за координация на управлението на средствата от ЕС. По думите му, веднага след края на Председателството, в средата на 2018 г., стартира подготовката за следващия програмен период, като още отсега трябва да бъде засилен капацитетът за правене на секторни политики при спазване на основен принцип за допълняемост на инвестициите, така че фондовете да допълват, а не да заместват националните инвестиции.\r\nИндикативни годишни работни програми се публикуват в Информационната система за управление на наблюдение на средствата от ЕС (ИСУН) www.2020.eufunds.bg, където в реално време може да се проследи напредъкът в финансовото и физическото изпълнение на всички инструменти, съфинансирани чрез фондовете на ЕС.", "date": "2017.11.06", "title": "Повече от 40 процедури с европейско финансиране за над 1,3 млрд. лева ще бъдат обявени през 2018 г."}
{"url": "http://www.focus-news.net/news/2017/11/06/2454246/veliko-tarnovo-zabranyavat-provezhdaneto-na-pazari-i-izlozheniya-za-ptitsi-v-oblastta-kato-preventsiya-na-razprostranenieto-na-ptichi-grip.html", "text": "Мерки за предотвратяване на разпространението на птичи грип в региона бяха приети на извънредно заседание на Областната комисия за борба с епизоотичните ситуации във Велико Търново, съобщи за Радио „Фокус“ – Велико Търново зам.-областният управител Ивета Кабакчиева. Срещата бе свикана заради новите констатирани огнища на болестта инфлуенца по птиците /грип/ в областите Добрич и Хасково и заповед на Изпълнителния директор на Българската агенция за безопасност на храните. „На срещата бе решено незабавно да се свикат всички общински епизоотични комисии с цел предприемане на необходимите мерки по изпълнение на заповедта на изпълнителния директор на БАБХ, като се осъществи и своевременна обратна връзка с Областната комисия за борба с епизоотични ситуации относно предприетите мерки. Комисията реши да се установи и забрана за организиране на всякакви пазари и изложения, на които се продават или излагат птици, както и да се осъществи проверка от кметовете на населените места, съвместно с ветеринарно-медициските специалисти, за недопускане на домашни водоплаващи птици до водоемите“, обобщи още Ивета Кабакчиева. Мерките официално са в сила от днес. До момента на територията на областта няма констатирани огнища на болестта.\r\nЛуиза ТРАНЧЕВА", "date": "2017.11.06", "title": "Велико Търново: Забраняват провеждането на пазари и изложения за птици в областта като превенция на разпространението на птичи грип"}
{"url": "http://www.focus-news.net/news/2017/11/06/2454247/galap-interneshanal-68-ot-balgarite-smyatat-che-turizmat-u-nas-varvi-kam-po-dobro-a-18-sa-na-obratnoto-mnenie.html", "text": "52% от българите няма да почиват тази зима, 31% от запитаните ще предпочетат България, 13% смятат да почиват в България, но и да отидат в чужбина за зимна почивка, или пътуване, свързано с коледно-новогодишните празници, а 4% споменават само чужбина. Като цяло, българите намират, че туризмът у нас върви към по-добро: 68% казват това, а 18% са на обратното мнение. Това са част от данните от редовния експресен сондаж на „Галъп интернешънъл“ по актуални теми. Този път той е посветен преди всичко на въпроси, свързани с потребителските права – заради скупчването на такъв тип проблеми в последните седмици: измамата Спас/Александър, промените по отношение на частните съдебни изпълнители, инициирани от омбудсмана, започването на плановете за покупки и туризъм в зимния сезон и коледните празници, проверките на хранителни продукти и много други. \r\nКогато бъдат попитани кой защитава потребителските интереси в курортните места, българите отговарят без изненади – най-вече ресорната Комисия за защита на потребителите (40% от споменаванията). Любопитното обаче е, че веднага след това идват медиите (16%), 7% споменават неправителствените организации, а правителствената администрация в лицето на ресорните министерства, се споменава в 5% от случаите. С малко повече споменавания са правоохранителните органи, а 8% казват, че никой не защитава правата на потребителите. Българите явно са започнали да разпознават Комисията за защита на потребителите, като водеща инстанция към която биха се обърнали при ниско качество на туристическата услуга. \r\nТова се потвърждава и от данните на общия въпрос към кого биха се обърнали българите, когато чувстват потребителските си права нарушени, като цяло. 58% от пълнолетните българи избират Комисията за защита на потребителите, ако усетят нарушени права, при покупка на продукт или ползване на услуга. Останалите типове администрация са назад в отговорите, а малко по-напред в масовото съзнание се нареждат правоохранителните органи (12%) и медиите (11%). Този тип отговори, разбира се, съдържат известен автоматизъм, уточняват от \"Галъп интернешънъл\". \r\nНационалната агенция за приходите и агенцията за безопасност на храните са другите два ресорни центъра, които се набиват на очи, когато става дума за проверки в туристическите места. Те изпъкнаха съответно с 13% и 12% от споменаванията, когато „Галъп интернешънъл“ попита коя е първата асоциация на българите, когато става дума за проверки в отминалия летен туристически сезон. Разбира се, при този въпрос най-много изпъкнаха действия, като тези на Валери Симеонов (48% от споменаванията). \r\n„Галъп интернешънъл“ потърси и обществения усет кои акции за потребителска защита са ориентирани към реален резултат и кои постигат най-вече медиен резултат. В челото закономерно се оказаха акциите, в които хората виждат най-голяма полза за живота и здравето – тези, свързани с храната и с децата.", "date": "2017.11.06", "title": "„Галъп интернешънъл“: 68% от българите смятат, че туризмът у нас върви към по-добро, а 18% са на обратното мнение"}
{"url": "http://www.focus-news.net/news/2017/11/06/2454248/veliko-tarnovo-futbolniyat-klub-etar-vt-obyavi-novo-sponsorsko-partnyorstvo.html", "text": "Ново спонсорско партньорство обяви футболен клуб „Етър ВТ“, съобщиха от пресцентъра на Община Велико Търново. „Виолетовите“ ще си сътрудничат с популярната компания за спортни залози WinBet. Контрактът е със срок за една година. Договорът бе парафиран от заместник-кмета проф. Георги Камарашев, който е председател на Управителния съвет на „Етър ВТ“, както и от Биляна Митева – изпълнителен директор на компанията. \r\n\t„Споразумението е с много добри финансови параметри, които ще доведат до повишаване на качеството на футбола. Условията за спорт във Велико Търново и в частност – на стадион „Ивайло“, ще станат още по-добри“, каза проф. Георги Камарашев. Той припомни, че през изминалото лято Общината е вложила над 200 000 лева за подобряване на градския стадион – основно ремонтирани бяха двете съблекални, както и санитарните възли във всички сектори. Напълно завършен бе бившият сектор за гости, където бе възстановено бетонното покритие, а по изискване на МВР бе монтирана висока ограда. Създадена бе нова зала за пресконференции, закупено бе оборудване за трафопоста. С целеви средства от спортното министерство стадион „Ивайло“ се сдоби със съвременно осветление.\r\n\tПредставителите на WinBet също изразиха удовлетворение от партньорството с „виолетовите“. Един от ангажиментите на компанията ще бъде осигуряването на информационно табло за футболните срещи, както и нови екипи за отбора. \r\n\tДвамата капитани на „Етър ВТ“ Иван Петков и Иван Стоянов оцениха положително споразумението и бяха категорични, че контрактът затвърждава финансовата стабилност на клуба.", "date": "2017.11.06", "title": "Велико Търново: Футболният клуб „Етър ВТ“ обяви ново спонсорско партньорство"}
{"url": "http://www.focus-news.net/news/2017/11/06/2454249/pregled-na-mezhdunarodnite-novini-do-13-chasa-agentsiya-fokus.html", "text": "Япония подкрепя политиката на американския президент Доналд Тръмп, съгласно която за разрешаване на кризата със Северна Корея на остават отворени „всички опции“. Това заяви министър-председателят Шиндзо Абе в рамките на пресконференция след срещата си с държавния глава на САЩ.\r\n„Винаги сме подкрепяли политиката на президента Тръмп, че всички опции са на масата\" за Северна Корея и нейните провокативните действия, произтичащи от ядрената й програма, подчерта Абе.\r\n*** В рамките на втория ден от азиатската си обиколка държавният глава на САЩ Доналд Тръмп предупреди, че търпението към Северна Корея вече е изчерпано.\r\n„Ерата на стратегическо търпение приключи“, увери Тръмп след срещата с японския министър-председател Шиндзо Абе в Токио.\r\n*** В понеделник, 6 ноември, в германския град Бон в провинция Северен Рейн-Вестфалия започва Конференция на ООН по проблемите на климата.\r\nС близо 25 хил. участници, конференцията е втората по рода си, организирана в Германия. Целта й е да бъде договорено постигане на по-голям напредък в прилагането на Парижкото споразумение за климата, подписано през декември 2015 г. Обсъжданията обаче ще бъдат помрачени от решението на Белия дом за оттегляне на САЩ от историческото споразумение. Преговорите ще продължат до 17 ноември. \r\nВ навечерието на световния форум ООН предупреди, че е налице „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий,\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", предупреди изпълнителният директор на Програмата на ООН по околната среда Ерик Солхайм дни преди началото преговорите в Бон.\r\n*** В сутрешните часове на понеделник, 6 ноември, мъж, вероятно лишен от родителски права, е взел заложници в сградата на Службата за младежта в баварското градче Пфафенхофен.\r\nСъгласно разпространената информация, 28-годишният мъж е въоръжен с нож, но полицията не изключва възможността той да разполага и с огнестрелно оръжие. Към момента е известно, че той държи в плен 31-годишен служител на ведомството, вероятно от женски пол. Двамата са барикадирани в една от стаите на третия етаж на сградата. Останалата част от зданието е опразнено от полицията.\r\nРайонът около мястото на инцидента е отцепен от правоохранителните органи, като на място е изпратен голям контингент полицейски служители. Властите предполагат, че мотивите за  престъплението са свързани със спор за попечителство. Към настоящия момент полицията се опитва да установи контакт с похитителя, като разчита на стратегия за преговори, с които да бъде прекратена заложническата ситуация.\r\nДруги подробности за инцидента не се съобщават.\r\n*** Властите на Южна Корея въведоха санкции срещу 18 високопоставени представители на севернокорейски банки.\r\nСъгласно разпространената информация става въпрос за банки, които са представени извън Северна Корея – в страни като Китай, Русия и Либия. „Тези хора за работили зад граница, където са представяли банки на Северна Корея. Те са използвани за събирането на пари, необходими за разработването на оръжия за масово унищожение“, поясняват от вътрешното министерство в Сеул.\r\nПо-рано в понеделник японският министър-председател Шиндзо Абе също обяви, че Токио обмисля въвеждането на допълнителни санкции срещу Пхенян.\r\n*** Няколко хиляди граждани на Румъния излязоха в неделя на протести срещу плановете на правителството за реформи в правосъдната система, организирани в столицата Букурещ и други градове като Клуж-Напока и Галати. Сходни акции бяха организирани и в няколко европейски столици като Берлин, Париж, Рим и Цюрих.\r\nПрез януари тази година правителството се опита да смекчи антикорупционния закон, но се отказа от намеренията си след вълна от масови демонстрации, най-мащабните след края на комунистическата ера в Румъния. \r\nПроектите за реформи, които срещнаха неодобрението и на Европейската комисия, позволяват на осъдени лица да се кандидатират на избори. Предложението на управляващите в Букурещ позволява на министъра на правосъдието да назначава прокурори, което към настоящия момент е правомощие на държавния глава.\r\n*** Общо 68 члена на „Работническа партия на Кюрдистан“ (ПКК) са ликвидирани от турските сили за сигурност в рамките на операции, проведени през предходната седмица, се казва в съобщение от Министерството на вътрешните работи.\r\nСъгласно представените от Анкара данни, 12 членове на ПКК са били задържани в акции, проведени на територията на пет провинции. Шестима от тях са се предали сами, докато останалите са задържани в рамките на антитерористични операции. \r\nТурските сили за сигурност са конфискували 36 оръжия, 637 кг материали за направата на експлозиви, 16 ръчни гранати и 1 572 муниции. Унищожени са 18 импровизирани взривни устройства.\r\n***", "date": "2017.11.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/06/2454250/spetsializirana-prokuratura-i-gdbop-neutraliziraha-grupa-za-razprostranenie-na-tsigari-bez-banderol-v-pazardzhishko.html", "text": "Специализираната прокуратура повдигна обвинения на четирима участници в организирана престъпна група за разпространение на цигари без акцизен бандерол на територията на област Пазарджик, съобщиха от пресцентъра на Прокуратурата. Лицата са задържани на 3 ноември при специализирана операция на служители от Сектор БОП - Пловдив, Пазарджик и Смолян и Специализираната прокуратура.\r\nСъбраните до момента доказателства сочат, че групата се е занимавала със зареждане на улични дилъри с контрабандни цигари от юли 2016 г. Действията й са били следени повече от 8 месеца, но доказването на престъпната й дейност било затруднено от дълбоката конспиративност на работа.\r\nУчастниците комуникирали помежду си чрез криптирана информация, използвайки мобилни телефони „Black Berry“. Три такива апарата, както и радиостанция и заглушител за радиокомуникация са намерени и иззети по време на операцията по задържането им. Намерени и иззети са 850 нелегални стека цигари „WILSON BLUE”, 50 стека „CALYPSO” и 3 стека от марка „COMPLIMENT“, предназначени за черния пазар.\r\nПовече от половината цигари без бандерол (10 мастербокса) са открити в микробус по време на транспортирането им, останалите са иззети при извършените претърсвания на общо 9 адреса и в други 7 автомобила.\r\nПрестъпната дейност на групата е документирана със СРС, свидетелски показания и множество други доказателства.\r\nС прокурорски постановления от 3 ноември 2017 г. на четиримата задържани бе наложено задържане до 72 часа. По искане на Специализирана прокуратура, на 5 ноември 2017 г. Специализираният наказателен съд наложи мярка за неотклонение „Задържане под стража“ за всеки от тях.", "date": "2017.11.06", "title": "Специализирана прокуратура и ГДБОП неутрализираха група за разпространение на цигари без бандерол в Пазарджишко"}
{"url": "http://www.focus-news.net/news/2017/11/06/2454251/sofiya-filmat-patyat-na-voina-za-otets-georgi-ot-selo-zheglartsi-shte-bade-prozhektiran-v-kino-odeon.html", "text": "Филмът „Пътят на воина” за отец Георги от село Жегларци ще бъде прожектиран в кино „Одеон”, предаде репортер на Агенция „Фокус”. Филмът проследява жизнения път на известния православен свещеник отец Георги (1923 - 2015). \r\nСценаристът Георги Тодоров е богослов и православен публицист, автор на многобройни статии и книги – главно в областта на църковната история. Режисьор е Христо Димитров. \r\nНачалото на прожекцията е в 18.30 часа в кино „Одеон” на бул. „Патриарх Евтимий” № 1. \r\nНикола ПЕТКОВ", "date": "2017.11.06", "title": "София: Филмът „Пътят на воина” за отец Георги от село Жегларци ще бъде прожектиран в кино „Одеон”"}
{"url": "http://www.focus-news.net/news/2017/11/06/2454252/pazardzhik-detsko-yunosheska-vokalno-instrumentalna-shkola-zvanche-ot-velingrad-e-poluchila-pokana-za-svetovniya-shampionat-po-izpalnitelski-izkustva-v-holivud-prez-2018-godina.html", "text": "Детско юношеска вокално-инструментална школа „Звънче” от Велинград се е представила достойно на тринадесетия международен фестивал „Кръстопът на Музите“ в София и е получила покана за Световния шампионат по изпълнителски изкуства в Холивуд, съобщи за Радио „Фокус“-Пазарджик Бояна Кирилова от Община Велинград. \r\nУчастниците във фестивала са били над 490. Събитието тази година се е провело под патронажа на Министерството на културата и кмета на Столична община Йорданка Фандъкова. Участниците са оценявани от международно жури с председател Етиен Леви и членове: Мими Иванова и Развигор Попов, Георги Петков, Томи Йовчев, Микеле Пома – Италия, Филип Стефановски – Македония, Дария Пескова – Русия и Татяна Шнипава – Беларус. Във втора възрастова група Калина Десподска е спечелила първа награда. Венелин Каленов е бил първи в трета възрастова група. В четвърта група Николета Сачкова е спечелила първо място, а Ралица Попова е получила трета награда.  Заради доброто си представяне Калина, Венелин и Николета са получили покани за Световния шампионат по изпълнителски изкуства в Холивуд, САЩ, през 2018 година.\r\nСветлана ЕЛЕНКИНА", "date": "2017.11.06", "title": "Пазарджик: Детско юношеска вокално-инструментална школа „Звънче” от Велинград е получила  покана за Световния шампионат по изпълнителски изкуства в Холивуд през 2018 година"}
{"url": "http://www.focus-news.net/news/2017/11/06/2454253/ministar-nikolina-angelkova-razgovarya-s-generalniya-sekretar-na-svetovnata-organizatsiya-po-turizam-kam-oon-taleb-rifay.html", "text": "Министърът на туризма Николина Ангелкова проведе работна среща с генералния секретар на Световната организация по туризъм (СОТ) към ООН Талеб Рифай, съобщиха от пресцентъра на министерството. Двамата обсъдиха актуални за сектора теми по време на най-голямото международно  изложение за професионалисти в туристическата индустрия World Travel Market в Лондон. \r\nАкцентът в разговора беше предстоящото второ съвместно събитие с организацията в България - Международният конгрес на световните цивилизации и древните маршрути към СОТ. Той ще се проведе в България между 14 и 16 ноември следващата година. „2018 г. е Европейска година на културното наследство, което прави уместен акцента, който искаме да поставим върху културно-историческия туризъм“, каза министър Ангелкова. „Надяваме се на присъствието на всички министри на туризма на държавите, които членуват в СОТ, а за модератор на конгреса поканихме известния водещ на CNN Ричард Куест“, каза министър Ангелкова пред Талеб Рифай. \r\nС генералния секретар на СОТ тя разговаря и за развитието на вътрешния туризъм в България. „За нас е от изключително значение да насърчим и популяризираме този тип туризъм. Активната ни дейност бележи положителни резултати както във вътрешния туризъм, така и от страна на гостите от други държави“, заяви министър Ангелкова и подкрепи твърденията си с официални данни на статистиката.  До септември месец тази година общият брой посещения на чуждестранни туристи в България е 7 492 630. Това е ръст с близо 8 процента спрямо същия период на миналата година. В активните летни месеци от юни до септември над 5,3 млн. са чуждестранните туристи, посетили нашата страна. Увеличението е 5,7%, допълни министър Ангелкова и посочи, че Министерството на туризма вече активно подготвя следващия летен сезон и отсега 5-звездни хотели за Лято 2018 са резервирани. „Водим преговори със световните туроператори , сред които са ТУИ, \"Томас Кук\", \"Дер Туристик\", за да поставим добра основа за следващия летен сезон“, допълни министърът на туризма и отбеляза, че по данни на Българската народна банка 5,2 млрд. лв. са приходите от международен туризъм за първите 8 месеца на годината.", "date": "2017.11.06", "title": "Министър Николина Ангелкова разговаря с генералния секретар на Световната организация по туризъм към ООН Талеб Рифай"}
{"url": "http://www.focus-news.net/news/2017/11/06/2454254/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-otkrie-izneseno-zasedanie-na-komisiyata-v-ruse.html", "text": "Председателят на Комисията по вътрешна сигурност и обществен ред Цветан Цветанов ще открие на 7 ноември в 10.00 часа изнесено заседание на комисията в зала 1 на Областна администрация – Русе. Това съобщиха от пресцентъра на Народното събрание. В дневния ред на заседанието е включено разглеждане на Законопроект за изменение и допълнение на Закона за Министерството на вътрешните работи, както и други теми. \r\nОт 15.00 часа ще се състои двустранна среща на Цветан Цветанов с Дорел - Георге Къпрар, председател на Комисията по отбрана, обществен ред и национална сигурност в Камарата на депутатите на парламента на Румъния. \r\nВ 16.00 часа започва съвместното заседание на Комисията по вътрешна сигурност и обществен ред в 44-тото Народно събрание и Комисията по отбрана, обществен ред и национална сигурност в Камарата на депутатите на парламента на Румъния.", "date": "2017.11.06", "title": "Председателят на Комисията по вътрешна сигурност и обществен ред Цветан Цветанов ще открие изнесено заседание на комисията в Русе"}
{"url": "http://www.focus-news.net/news/2017/11/06/2454255/smolyan-detsa-ot-dg-sinchets-podariha-na-kmeta-nikolay-melemov-pano-s-gerba-na-obshtinata.html", "text": "Възпитаници на Детска градина „Синчец” в Смолян подариха на кмета Николай Мелемов уникално пано с герба на нашия град, изработено от бобени зърна, съобщиха от пресцентъра на Общината. С него те участваха в конкурса за най-оригинално пано от смилянски фасул на наскоро проведения Празник в  Смилян.\r\nСпоред дечицата и педагозите мястото на красивото пано е в Община Смолян, затова те решили да го подарят на кмета на града. Те поздравиха Мелемов, рецитираха стихове и пяха песнички. Кметът им благодари за прекрасния подарък и им пожела да растат здрави, щастливи, да се забавляват и изявяват, а той винаги ще ги подкрепя, както и досега.", "date": "2017.11.06", "title": "Смолян: Деца от ДГ „Синчец” подариха на кмета Николай Мелемов пано с герба на Общината"}
{"url": "http://www.focus-news.net/news/2017/11/06/2454256/galap-interneshanal-82-ot-balgarite-podkrepyat-ogranichavane-na-pravomoshtiyata-na-chastnite-sadebni-izpalniteli.html", "text": "Болшинството от българите (82%) подкрепят ограничаване на правомощията на частните съдебни изпълнители. И тази тема активира автоматизми и е красноречива за това, че подобен тип мерки са винаги топло посрещнати. В това отношение действията но омбудсмана и на подкрепилите го парламентарни групи се възприемат очевидно добре. Това са част от данните от редовния експресен сондаж на „Галъп интернешънъл“ по актуални теми. Този път той е посветен преди всичко на въпроси, свързани с потребителските права – заради скупчването на такъв тип проблеми в последните седмици: измамата Спас/Александър, промените по отношение на частните съдебни изпълнители, инициирани от омбудсмана, започването на плановете за покупки и туризъм в зимния сезон и коледните празници, проверките на хранителни продукти и много други.", "date": "2017.11.06", "title": "„Галъп интернешънъл“: 82% от българите подкрепят ограничаване на правомощията на частните съдебни изпълнители"}
{"url": "http://www.focus-news.net/news/2017/11/06/2454257/daniela-kranteva-obshtina-gotse-delchev-za-poredna-godina-hora-rodeni-v-gotse-delchev-i-tehni-potomtsi-shte-provedat-zemlyacheska-sreshta-v-sofiya.html", "text": "За поредна година хора, родени в Гоце Делчев, и техни потомци, които живеят в столицата, ще се съберат на земляческа среща. Това каза за Радио „Фокус” – Пирин Даниела Крантева, експерт „Връзки с обществеността в Община Гоце Делчев. Срещата се организира от Сдружение „Гоцеделчевци“ с подкрепата на Oбщина Гоце Делчев. Традиционната земляческа среща тази година ще бъде на 10 ноември, от 19.00 часа. \r\n„Стотици са хората, които очакват организаторите на тазгодишната среща. За тях е предвидена богата и забавна програма. Сред участниците в нея ще бъдат комика Шкумбата, оперната певица Марияна Пашалиева, любимката на публиката Николина Чакърдъкова”, каза още Крантева. Специалните участници в събитието, осигурени от Община Гоце Делчев, са изпълнителят от Македония Кирил Митоски и диджей Мани. За всички присъстващи ще има и томбола с много и големи награди.\r\nЛивия НИНОВА", "date": "2017.11.06", "title": "Даниела Крантева, Община Гоце Делчев: За поредна година хора, родени в Гоце Делчев, и техни потомци ще проведат земляческа среща в София"}
{"url": "http://www.focus-news.net/news/2017/11/06/2454258/novie-izvestiya-slab-dve-za-mariya-zaharova-za-izkazvaneto-y-che-chervenata-armiya-e-spasila-ot-deportatsiya-balgarskite-evrei.html", "text": "Малко са страните в света, където любовта към руснаците е така предана, както в България. Тя обаче съвсем не се дължи на общото съветско минало на двете държави, а на факта, че Русия е допринесла за освобождението на България от османците. На тази рядка дружба би трябвало да се държи, но Мария Захарова, говорител на външнополитическото ведомство в Москва, си навлече гнева на София заради изказването й, че Червената армия е спасила от депортация българските евреи, коментира електронното издание „Новие известия“.\r\nЗахарова реши да реагира на антисемитския надпис, който се появи наскоро върху Паметника на съветската армия в София. Някой „отбеляза“ със жълта боя „столетие от ционистката окупация на България“. Местните жители разказват, че държавата няма средства за защита и охрана на паметниците, било то разположени и в центъра на столицата й. Но ето го и парадоксът – Москва харчи толкова пари за подкрепа на проруските обществени и политически сили в България, които биха били предостатъчни за поддържането на паметници.\r\nГолемият проблем обаче бе в солидната грешка, допусната от Захарова. Коментирайки акта на вандализма в София, тя  отбеляза: „Това действие е особено цинично с оглед на това, че в годините на Втората световна война, благодарение на нашите войници, бе предотвратена депортацията на евреите от България и по този начин от сигурна смърт са спасени 50 хил. души“. \r\nУви, Захарова не е наясно, че заедно с Дания, България е била единствената страна в Европа, отказала да депортира своите евреи в концентрационните лагери на Нацистка Германия. Този епизод от историята е важна и чувствителна тема за българите, които се гордеят със защитата на евреите в годините на Втората световна война.\r\nА ето какво гласи и официалният отговор от прессцентъра на Министерството на външните работи на България: „Когато българските граждани са блокирали релсите пред влаковете към нацистките лагери на смъртта, когато представителите на българския политически, икономически и интелектуален елит са писали писма в защита на евреите, а висшите представители на Българската православна църква са заявили, че техните сънародници може да бъдат отведени само с тях, Червената армия се е намирала на хиляди километри от България. Министерството на външните работи на България подчертава, че подобни опити за промяна на историческите факти не спомагат за борбата с възраждането на антисемитизма, расизма и нетърпимостта, и за категоричното осъждане на нацизма и неговите съвременни проявления“.\r\nТака Русия успя да внесе напрежение в отношенията с едни от най-близките си приятели в Еврпопейския съюз.Тереза Герова", "date": "2017.11.06", "title": "„Новие известия“: Слаб две за Мария Захарова за изказването й, че Червената армия е спасила от депортация българските евреи"}
{"url": "http://www.focus-news.net/news/2017/11/06/2454259/odmvr-pazardzhik-politsiyata-i-obshtina-pazardzhik-se-grizhat-za-poddarzhaneto-na-smetishteto-i-predotvratyavaneto-na-palezhite-v-nego.html", "text": "Проблемът с тлеещото сметище край Пазарджик е от много години насам, както системно се получават сигнали в РДПБЗН-Пазарджик, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. По думите му набезите на сметището също са факт, но ОДМВР няма ангажимент да охранява сметището, тъй като това е скъпо струваща дейност, която пречи на реагирането на други важни сигнали на пътните полицаи. „В знак на доброто ни отношение по този казус и по разпореждане на директора на ОДМВР през тази година беше изпращан автопатрул, който стоеше в района на сметището и ограничаваше влизането на хора там. Но това беше временна мярка, докато фирмата, стопанисваща  сметището, не ангажира своя охрана, така че да възпрепятства влизането на външни хора. Работим съвместно с Общината и фирмата, която се грижи за поддържането на сметището. Предприемат се мерки за потушаване на димящите огнища, като се осигуряват водоноски, които да ги изгасят“, обясни Стоянов. \r\nТой отбеляза също, че отзоваването на противопожарни автомобили на сигналите за тлеещото сметище водят до бърза амортизация на техниката. Налага се огнеборците също да влизат там с дихателни апарати. Противопожарните коли често аварират заради спукани гуми или прорязани шлангове в сметището. Стоянов каза още, че към момента няма задимяване на пътя Пазарджик-Пещера и Алеко Константиново-Капитан Димитриево.\r\nАлбена ЖИЛЕКОВА", "date": "2017.11.06", "title": "ОДМВР-Пазарджик: Полицията и Община Пазарджик се грижат за поддържането на сметището и предотвратяването на палежите в него"}
{"url": "http://www.focus-news.net/news/2017/11/06/2454260/dobrich-obshtinata-obyavi-obshtestveno-obsazhdane-na-proekt-za-opredelyane-na-horata-s-uvrezhdaniya-imashti-pravo-na-bezplaten-prevoz-po-obshtinskata-transportna-shema.html", "text": "Общината обяви обществено обсъждане на проект за критерии за определяне на хората с увреждания, имащи право на безплатен превоз по общинската транспортна схема. Предложения и мнения ще се приемат до 27 ноември тази година, предаде кореспондент на Радио „Фокус” – Варна. Изработването на критериите е част от социалната политика на Общината. Целта е да се стимулира ползването на градския транспорт като се осигуряват безплатни карти за пътуване на хора с увреждания. Проектът е разработен по препоръка на Сметната палата въз основа на одитен доклад. Разходите ще се финансират от общинския бюджет. \r\nС разработването и утвърждаването на критериите по това основание ще се утвърдят условията и редът за определяне на лицата с увреждания, отговарящи на условията за получаване на карти за безплатен превоз по общинската транспортна схема на Община град Добрич. Ще бъдат също регламентирани условията за заплащане на издадените годишни абонаментни карти на съответните лица. Критериите са разработени съобразно нормативната уредба на страната. Дефиницията, дадена законово за „човек с трайно увреждане“, се отнася за лице, което в резултат на анатомично, физиологично или психическо увреждане е с трайно намалени възможности да изпълнява дейности по начин и в степен, възможни за здравия човек, и за което органите на медицинската експертиза са установили степен на намалена работоспособност или са определили вид и степен на увреждане 50 % и над 50 %. Установяването на вида и степента на увреждане на лицата се извършва чрез медицинска експертиза. Безплатни карти за градски транспорт ще получат и придружителите на такива лица. \r\nОпределени са срокове за заявяване на ползване на социалната услуга, които са включени в проекта. Предстои решението да бъде гласувано и одобрено на заседание на Общинския съвет. Всеки, който желае подробно да се запознае с предложението, може да прочете повече информация на сайта на Община град Добрич в рубриката „Проектодокументи“, подлинк „Актуални“. \r\nЖулиета НИКОЛОВА", "date": "2017.11.06", "title": "Добрич: Общината обяви обществено обсъждане на проект за определяне на хората с увреждания, имащи право на безплатен превоз по общинската транспортна схема"}
{"url": "http://www.focus-news.net/news/2017/11/06/2454261/sport-viktoriya-tomova-otpadna-na-starta-na-turnira-v-limozh.html", "text": "Виктория Томова отпадна в първия кръг на турнира по тенис на твърди кортове  във френския град Лимож, след като допусна загуба с 3:6, 2:6 от германската тенисистка Антония Лотнер в двубой, продължил точно един час. \r\nДо този момент двете тенисистки не бяха играли помежду си. Томова заема 141-во място в световната ранглиста и е с 55 позиции по-напред от германската тенисистка.", "date": "2017.11.06", "title": "Спорт: Виктория Томова отпадна на старта на турнира в Лимож"}
{"url": "http://www.focus-news.net/news/2017/11/06/2454262/zam-predsedatelyat-na-gerb-tsvetan-tsvetanov-shte-provede-rabotna-sreshta-s-predstaviteli-na-strukturite-na-partiyata-ot-rusenska-oblast.html", "text": "Зам.-председателят на ГЕРБ и председател на ПГ на ГЕРБ Цветан Цветанов ще проведе работна среща с представители на структурите от Русенска област, съобщиха от пресцентъра на ГЕРБ. Срещата ще се състои от 18.00 часа днес в Пленарна зала на Община Русе. В нея ще вземат участие областният координатор на ГЕРБ в Русенска област и народен представител Пламен Нунев, общински съветници, кметове на общини, кметове на кметства от региона, членове на ГЕРБ от област Русе.\r\nВ рамките на събитието ще бъдат връчени членски карти на новоприети членове на ГЕРБ в Русенска област.", "date": "2017.11.06", "title": "Зам.-председателят на ГЕРБ Цветан Цветанов ще проведе работна среща с представители на структурите на партията от Русенска област"}
{"url": "http://www.focus-news.net/news/2017/11/06/2454263/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "Садово е от малкото общини в страната, в които градът не се дели от селата. С парите от бюджета се ремонтират улици, санират се училища и забавачки и се изграждат детски площадки – както в общинския център, така и в 11-те села към него. В предаването „Садово в сърцето на Тракия“ по Радио „Фокус“-Пловдив днес ще обиколим някои от селата в общината, за да разберем каква е подготовката за зимата там и кои от заплануваните инфраструктури проекти са изпълнени, два месеца преди края на годината. В началото на предаването ще разговаряме с кмета на село Болярци Костадин Алексов. По неговите думи там инфраструктурата е „на ниво“ – каквото се планира, се изпълнява. След него ще чуем кмета на село Поповица Веска Мирчева. Ще я попитаме колко улици са асфалтирани тази година в селото и дали приключи ремонта на жп надлеза, който беше проблемен, заради слягане на асфалта. Последният въпрос ще отправим и към кмета на село Чешнегирово, Христо Атанасов. Ще ви представим и едно от малките села в община Садово, с помощта на секретаря на читалището Ана Запрянова – това е село Селци.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.11.06", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2017/11/06/2454264/afp-nastoyashtata-godina-e-na-pat-da-se-prevarne-v-nay-goreshtata-v-istoriyata.html", "text": "Настоящата 2017 г. е на път да се превърне в най-горещата в историята, с изключение на две други, в рамките на които за повишените температури ключова роля е изиграло тихоокеанското течение Ел Ниньо. Съответните данни бяха представени в рамките на започналата в понеделник Конференция на ООН по опазване на климата, която се провежда в германския град Бон, предава AFP.\r\nДори ако цикличните метеорологични явления, които допринасят за повишаването на температурите на всеки три до седем години са включени, тази година все пак ще бъде една от трите най-топли досега, съобщи Световната организация по миграция в годишния си доклад за състоянието на глобалния климат.Тереза Герова", "date": "2017.11.06", "title": "AFP: Настоящата година е на път да се превърне в най-горещата в историята"}
{"url": "http://www.focus-news.net/news/2017/11/06/2454265/ivaylo-chalakov-obshtina-kyustendil-dvata-mikroyazovira-na-teritoriyata-na-obshtinata-sa-pochisteni-i-bezopasni-za-eksploatatsiya.html", "text": "Двата микроязовира на територията на община Кюстендил са почистени и безопасни за експлоатация. Това каза пред Радио „Фокус” – Кюстендил Ивайло Чалъков, експерт по „Отбранителна мобилизационна подготовка” към Община Кюстендил. По думите му двата водоема, намиращи се в землищата на селата Граница и Грамаждано, са в процедура по отдаване на концесия, но въпреки това са положени всички усилия за почистване на отводнителните канали от храстова растителност и дървета, осигурена е проводимост на водата. Почистени са и преливниците. „След това, концесионерите на двата водоема ще трябва да предприемат и допълнителни мерки”, посочи Ивайло Чалъков. По отношение на състоянието на реките, преминаващи през населените места той заяви, че по време на маловодието е било организирано почистване от кметовете и няма проблемни участъци.\r\nВенцеслав ИЛЧЕВ", "date": "2017.11.06", "title": "Ивайло Чалъков, Община Кюстендил: Двата микроязовира на територията на общината са почистени и безопасни за експлоатация"}
{"url": "http://www.focus-news.net/news/2017/11/06/2454266/veliko-tarnovo-choveshki-ostanki-sa-otkriti-v-niva-v-zemlishteto-na-selo-ivancha.html", "text": "Служители на Районното управление в Полски Тръмбеш разследват случай с намерени останки от човешки кости. Това съобщиха от пресцентъра на Областна дирекция на МВР – Велико Търново. Вчера следобед в землището на село Иванча, община Полски Тръмбеш, са намерени и иззети останки от човешки кости. Назначена е съдебно медицинска експертиза. По случая е образувано досъдебно производство.", "date": "2017.11.06", "title": "Велико Търново: Човешки останки са открити в нива в землището на село Иванча"}
{"url": "http://www.focus-news.net/news/2017/11/06/2454267/gd-granichna-politsiya-na-gkpp-kapitan-andreevo-ima-2-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 2 км колона от товарни автомобили на изход, по данни към 13.30 часа. Това съобщиха от ГД \"Гранична полиция\". На границата с Румъния на ГКПП \"Дунав мост-Видин\" е образувана 1,5 км колона от товарни автомобили на изход и 1 км - на вход. На българо-гръцката граница на ГКПП \"Кулата\" на изход трафикът е интензивен за товарни автомобили.\r\nНа границите със Сърбия и Македоноя трафикът е нормален на всички гранични контролно-пропускателни пунктове.", "date": "2017.11.06", "title": "ГД \"Гранична полиция\": На ГКПП \"Капитан Андреево\" има 2 км колона от товарни автомобили на изход"}
{"url": "http://www.focus-news.net/news/2017/11/06/2454268/moldpress-ikonomikata-na-moldova-shte-registrira-rastezh-ot-3-4-prez-2017-g.html", "text": "Икономиката на Молдова ще регистрира ръст от 3-4% през 2017 г. Това показва прогнозите както на национални, така и на чуждестранни експерти, заяви вицепремиерът и министър на икономиката и инфраструктурата Октавиан Калмич в интервю за държавната информационна агенция Moldpress.\r\n„След кризите в периода 2014-2015 г., включително банковата криза, сегашното правителство предприе редица действия за подкрепа на бизнеса, чуждестранни инвестиции и  икономически политики, които доведоха до стабилност. Към края на 2016 г. имахме ръст от  4.3%. Очакваме увеличение от 3-4% до края на 2017 г.\", подчерта Калмич.\r\nМолдовският политик отбеляза, че тези прогнози се потвърждават от национални и международни експерти. „Имаме увеличение на износа и вноса. Вносът води до приходи в държавния бюджет, който според последните данни отбелязва увеличение от 18%. Износът се е увеличил с 15%\", поясни Калмич.Тереза Герова", "date": "2017.11.06", "title": "Moldpress: Икономиката на Молдова ще регистрира растеж от 3-4% през 2017 г."}
{"url": "http://www.focus-news.net/news/2017/11/06/2454269/haskovo-turski-tiradzhiya-e-nastanen-v-bolnitsa-a-negov-kolega-e-zadarzhan-v-politseyskiya-arest-sled-sbivane-na-parking-kray-grada.html", "text": "Хасково. Турски тираджия е настанен в болница, а негов колега е задържан в полицейския арест. Това съобщиха от пресцентъра на МВР. Сигнал за сбиване между тях на паркинг „Кемал парк“ край града бил подаден вчера в 8.40 часа. Изяснено е, че при разпрата единият /52 г./ ранил с нож 35-годишния си опонент, който е настанен в болница без опасност за живота. Нападателят е задържан до 24 часа, по случая е образувано досъдебно производство. Като причина за инцидента международните шофьори изтъкнали стари техни пререкания.", "date": "2017.11.06", "title": "Хасково: Турски тираджия е настанен в болница, а негов колега е задържан в полицейския арест след сбиване на паркинг край града"}
{"url": "http://www.focus-news.net/news/2017/11/06/2454270/shumen-44-godishen-mazh-e-zadarzhan-za-palezh-v-kaolinovo-zaradi-neuredeni-otnosheniya-za-nasledstvo.html", "text": "44-годишен мъж е задържан за извършен палеж. На 2 ноември към 03.35 часа в РСПБЗН-Каолиново е приет сигнал за пожар в стая в кв. „Кус“. Това съобщиха от пресцентъра на МВР. Пристигналите на място пожарникари са потушили пламъците и са спасили от опожаряване съседна сграда. От огъня са унищожени 80 кв. м покривна конструкция и техника. След извършения оглед разследващите са започнали работа и по версия за умишлен палеж. В хода на проведеното разследване е установен и задържан 44-годишният А. Р., с адресна регистрация в София. По думите му неуредени взаимоотношения между наследниците на имота били причината за неговата реакция. Работата по изясняване на случая продължава.", "date": "2017.11.06", "title": "Шумен: 44-годишен мъж е задържан за палеж в Каолиново, заради неуредени отношения за наследство"}
{"url": "http://www.focus-news.net/news/2017/11/06/2454271/sz-zalozhnicheskata-kriza-v-bavariya-politsiyata-e-ustanovila-kontakt-po-telefona-s-mazha-koyto-darzhi-v-plen-31-godishna-zhena.html", "text": "Полицията в германската провинция Бавария е успяла да установи контакт по телефона с 28-годишния мъж, който в сутрешните часове на понеделник взе за заложник 31-годишна жена, работеща в местната Служба по младежта в градчето Пфафенхофен, съобщава изданието Die Sueddeutsche Zeitung.\r\nСъгласно разпространената информация, 28-годишният мъж е въоръжен с нож, но полицията не изключва възможността той да разполага и с огнестрелно оръжие. Той се е барикадирал с жената в една от стаите на третия етаж на сградата, като щорите в помещението са спуснати, а вратата – заключена. Останалата част от зданието бе опразнено от полицията по-рано днес. \r\nВластите са предприели опит да убедят мъжа да освободи служителката на ведомството, но към момента не се съобщава дали усилията им са увенчани с успех.\r\nРайонът около мястото на инцидента бе отцепен от правоохранителните органи, като на място бе изпратен голям контингент полицейски служители. Властите предполагат, че мотивите за  престъплението са свързани със спор за попечителство. Тереза Герова", "date": "2017.11.06", "title": "SZ: Заложническата криза в Бавария – полицията е установила контакт по телефона с мъжа, който държи в плен 31-годишна жена"}
{"url": "http://www.focus-news.net/news/2017/11/06/2454272/23-godishen-kosovski-grazhdanin-e-zadarzhan-na-gkpp-aerogara-sofiya-s-falshiva-rumanska-lichna-karta.html", "text": "На 5 ноември на ГКПП \"Аерогара-София\" е пристигнал за излизане от страната с полет за Базел чужденец, който представил за проверка румънска лична карта. Граничните полицаи се усъмнили в документа. Това съобщиха от пресцентъра на МВР. При извършената експертна справка те установили, че документът е фалшив. При последвалите действия те разкрили самоличността на чужденеца - 23-годишен косовски гражданин. Той е задържан. По случая е образувано досъдебно производство. С постановление на Софийска районна прокуратура мярката му за задържане е удължена до 72 часа.", "date": "2017.11.06", "title": "23-годишен косовски гражданин е задържан на ГКПП \"Аерогара-София\" с фалшива румънска лична карта"}
{"url": "http://www.focus-news.net/news/2017/11/06/2454273/pernik-kragla-masa-za-vazmozhnostite-za-podobryavane-obrazovatelnata-infrastruktura-v-obshtinata-shte-se-provede-na-7-noemvri.html", "text": "Кръгла маса на тема „Възможности за подобряване на образователната инфраструктура в Община Перник” ще се проведе в конферентната зала на Дворец на културата в Перник от 14.00 часа на 7 ноември, вторник. Това съобщиха от пресцентъра на Община Перник. Във форума ще вземе участие и министърът на образованието и науката Красимир Вълчев.  \r\nСъбитието се провежда по инициатива на кмета на Перник Вяра Церовска. В дискусията ще се включат началникът на РУО Ваня Коконова, директори на училища, детски градини и образователни институции.", "date": "2017.11.06", "title": "Перник: Кръгла маса за възможностите за подобряване образователната инфраструктура в общината ще се проведе на 7 ноември"}
{"url": "http://www.focus-news.net/news/2017/11/06/2454274/afp-iran-othvarli-provokativnite-obvineniya-na-sauditska-arabiya-za-raketen-obstrel-sreshtu-riyad.html", "text": "Иран отхвърли като „безотговорни и провокативни\" обвиненията от Саудитска Арабия, съгласно които Техеран е отговорен за ракетния обстрел срещу Рияд, извършен през уикенда, предава AFP.\r\nВ изявление на иранското външно министерство се казва, че обвиненията на ръководената от Саудитска Арабия регионална коалиция са „несправедливи, безотговорни, разрушителни и провокативни\".\r\nСаудитските сили прихванаха и унищожиха балистичната ракета, изстреляна в събота срещу Рияд от територията на Йемен, припомня агенцията..Тереза Герова", "date": "2017.11.06", "title": "AFP: Иран отхвърли „провокативните\" обвинения на Саудитска Арабия за ракетен обстрел срещу Рияд"}
{"url": "http://www.focus-news.net/news/2017/11/06/2454275/kyustendil-tsentarat-za-speshna-meditsinska-pomosht-v-grada-e-gotov-za-zimniya-sezon.html", "text": "Центърът за спешна медицинска помощ в Кюстендил е готов за зимния сезон. Това каза пред Радио „Фокус” – Кюстендил директорът на „Спешен център” – Кюстендил д-р Анелия Георгиева. По думите й е извършена задължителната техническа подготовка на линейките в центъра. „Това включва пълен преглед на колите, смяна на гуми, на масла. Това се извършва от комисия. Гледаме техническото състояние на колите, ремонтират се всички автомобили в планов ремонт и в момента всички автомобили са изправни”, посочи д-р Георгиева. По думите й цялата медицинска апаратура се поддържа в готовност. Към момента в „Спешен център”-Кюстендил има 11 сформирани екипа, поддържат се оборудвани и заредени 16 линейки.\r\nВенцеслав ИЛЧЕВ", "date": "2017.11.06", "title": "Кюстендил: Центърът за спешна медицинска помощ в града е готов за зимния сезон"}
{"url": "http://www.focus-news.net/news/2017/11/06/2454276/afp-karles-puchdemon-i-chetirima-bivshi-katalunski-ministri-sa-prizovani-da-se-yavyat-pred-belgiyski-sad-na-17-noemvri.html", "text": "Отстраненият от длъжност председател на Женералитата в Барселона и още четирима бивши каталунски министри са призовани да се явят пред съда в Белгия на 17 ноември, предава AFP.\r\nИзточник от съдебните кръгове в Брюксел заяви за агенцията, че петимата каталунски политици ще трябва да се явят в съда в 14 часа (местно време) на 17 ноември, когато ще се състои първото изслушване по искането на Испания за екстрадицията им.Тереза Герова", "date": "2017.11.06", "title": "AFP: Карлес Пучдемон и четирима бивши каталунски министри са призовани да се явят пред белгийски съд на 17 ноември"}
{"url": "http://www.focus-news.net/news/2017/11/06/2454277/plovdiv-govoritelyat-na-glavniya-prokuror-sotir-tsatsarov-rumyana-arnaudova-predstavi-pred-sedmoklasnitsi-v-grada-opasnostite-v-internet.html", "text": "Прокурорът от Върховна касационна прокуратура и говорител на главния прокурор Сотир Цацаров - Румяна Арнаудова, представи пред седмокласници в Пловдив опасностите в интернет, в рамките на образователна програма „Заедно в Час по етика и право“, предаде репортер на Радио „Фокус”-Пловдив. В лекцията се включиха 60 деца от Основно училище „Княз Александър I“. Образователна програма „Заедно в Час по етика и право“ на Апелативна прокуратура-Пловдив се осъществява съвместно с Регионалното управление на образованието. Срещата на магистрати с учениците се състоя в часа на класния ръководител. На първата лекция присъстваха още окръжният прокурор на Пловдив Румен Попов и други магистрати от Окръжната и Районната прокуратура, както и Ваня Киркова, началник на Регионалното управление на образованието, представители на сдружения, студенти по право от Юридическия факултет на Пловдивския университет „Паисий Хилендарски“. Участваха и директорите на шестте училища в Пловдив, в които в рамките на програмата прокурорите ще изнасят лекции на темите: „Как да не станем жертва на компютърни престъпления“ и „Внимание! Не посягайте към наркотиците“, като ще разкажат на учениците и за професията си.\r\nЦветана ТОНЧЕВА", "date": "2017.11.06", "title": "Пловдив: Говорителят на главния прокурор Сотир Цацаров - Румяна Арнаудова, представи пред седмокласници в града опасностите в интернет"}
{"url": "http://www.focus-news.net/news/2017/11/06/2454278/ofertite-za-rehabilitatsiyata-na-75-km-ot-pat-iii-8611-belitsa-zagrazhden-shte-badat-otvoreni-na-7-noemvri.html", "text": "Утре – 7 ноември, се отварят офертите в обществената поръчка за избор на изпълнител при рехабилитацията на 7,5 км от път III-8611 Белица – Загражден от км 10+430 до км 18+000. Това съобщиха от пресцентъра на Агенция \"Пътна инфраструктура\".\r\nПътят Белица – Загражден, преминава през област Смолян. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград.\r\nОбщата прогнозна стойност на обществената поръчка е 3 785 000 лв. без ДДС. Средствата са от бюджета на Агенция „Пътна инфраструктура“.\r\nСрокът за изпълнение на строително-монтажните работи е 365 календарни дни.\r\nОфертите ще бъдат отворени утре – 7 ноември, в 14.00 часа в зала 702 в АПИ.", "date": "2017.11.06", "title": "Офертите за рехабилитацията на 7,5 км от път III-8611 Белица - Загражден ще бъдат отворени на 7 ноември"}
{"url": "http://www.focus-news.net/news/2017/11/06/2454279/pazardzhik-politsiyata-tarsi-sadeystvie-ot-grazhdanite-za-ustanovyavane-izvarshitelite-na-poboya-nad-obshtinskiya-savetnik-ot-velingrad-ekaterina-kaferinova.html", "text": "Областната дирекция на МВР – Пазарджик търси съдействие от гражданите за установяване извършителите на побоя над общинския съветник от Велинград Екатерина Каферинова, съобщи за Радио „Фокус“ – Пазарджик говорителят на Областната дирекция на МВР Мирослав Стоянов. Той обясни, че като предполагаеми извършители на престъплението, станало на 26 октомври тази година в централната част на Велинград, са двама мъже. Ако някой има информация за лицата, извършили нападението, да подадат незабавно сигнал на телефон 112 или в най-близкото поделение на МВР. Анонимността е гарантирана.„Фокус“ припомня:\r\nНа 26 октомври 2017 година две неизвестни лица нападнаха общинския съветник от Велиград Екатерина Каферинова. Двама са нанесли няколко удара в областта на главата на жената. Каферинова бе настанена за лечение в болница със средна телесна повреда.\r\nВаня НИКОЛОВА", "date": "2017.11.06", "title": "Пазарджик: Полицията търси съдействие от гражданите за установяване извършителите на побоя над общинския съветник от Велинград Екатерина Каферинова"}
{"url": "http://www.focus-news.net/news/2017/11/06/2454280/sport-slaven-bilich-be-osvoboden-ot-posta-menidzhar-na-uest-ham.html", "text": "Ръководството на английския професионален футболен клуб Уест Хам освободи от длъжност мениджъра на отбора Славен Билич и неговите асистенти. Причината за решението е свързана със слабото представяне на тима - от началото на сезона Уест Хам спечели само два от общо 11 мача, в резултат на което изпадна до 18-то място във временното класиране на Премиър лийг.\r\nНовият мениджър на отбора ще бъде назначен в близките дни, става ясно от официалното съобщение от Уест Хам. Според британските медии Билич ще бъде наследен на поста от Дейвид Мойс, бивш старши треньор на Манчестър Юнайтед.", "date": "2017.11.06", "title": "Спорт: Славен Билич бе освободен от поста мениджър на Уест Хам"}
{"url": "http://www.focus-news.net/news/2017/11/06/2454281/kyustendil-25-mln-leva-se-otpuskat-za-energiyna-efektivnost-v-mnogofamilni-zhilishtni-sgradi-po-proekt-na-obshtinata.html", "text": "2,5 млн. лева се отпускат за енергийна ефективност в многофамилни жилищни сгради по проект на Община Кюстендил. Това съобщи на пресконференция инж. Росица Плачкова, зам.-кмет на Кюстендил и ръководител на проекта, предаде репортер на Радио „Фокус” – Кюстендил. Проектът се осъществява по Оперативна програма „Региони в растеж” и основната му цел е подобряване на енергийната ефективност в пет многофамилни жилищни сгради с общо 165 апартамента, което ще допринесе за намаляване на крайното потребление на енергия. \r\n„Ние целим достигане на най-малко клас на енергопотребление „С”, намаляване на разходите за енергия в жилищните сгради, по-високо ниво на енергийната ефективност, удължаване на жизнения цикъл на сградите и други”, каза Росица Плачкова. В рамките на обявената процедура за набиране на кандидати са подадени 20 заявления за интерес. Проведена е процедура по подбор. 10 от заявленията са били с изрядна документация, след което е дадено предимство на жилищните сгради, с обновяването на които ще се постигнат най-големи енергийни спестявания. Такива са били общо 7 сгради. „Проектното предложение трябваше да съдържа минимум 5 сгради, а финансовият ресурс – 2,5 млн. лева. Приблизителната площ върху която можеха да се въведат мерките за енергийна ефективност, е 17 800 кв.м. Две от допустимите сгради имаха голяма разгърната застроена площ”, посочи Росица Плачкова.\r\nТя уточни, че започващите дейности по проекта ще продължат докато са подходящи метеорологичните условия. По думите на зам.-кмета на Кюстендил, след откриване на строителни площадки и издаване на съответните разрешителни, ще се работи най-вече по общи части на многофамилните жилищни сгради и по покривите. „В никакъв случай няма да влизаме през този сезон в домовете на хората”, каза Росица Плачкова. Подмяната на дограмата ще се извършва през 2018 година. До края на годината, при добри метеорологични условия, ще се работи по общите части на жилищните блокове – покриви, изолация на стени и подмяна на дограма на общи части. Срокът за изпълнение на дейностите по проекта е 18 месеца.\r\nВенцеслав ИЛЧЕВ", "date": "2017.11.06", "title": "Кюстендил: 2,5 млн. лева се отпускат за енергийна ефективност в многофамилни жилищни сгради по проект на Общината"}
{"url": "http://www.focus-news.net/news/2017/11/06/2454282/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В днешното издание на предаването „Петрич – древен и вековечен“ на Радио „Фокус“ – Пирин в рубриката „Минутите на заместник-кмета“ ще разговаряме с Минка Салагьорова, заместник-кмет по териториално селищно устройство и обществен ред към Община Петрич. С нея ще обсъдим това, дали градът и малките населени места са готови да се справят с бъдещите снеговалежи и извършват ли се някакви ремонти дейности по пътната инфраструктура. \r\nЗа общинското ръководство на Петрич темата „Памет и история“ е изключително важна. Доказателство за това са редицата патриотични инициативи, които Общината провежда периодично. Така например по повод 80-ата годишнина от построяването на паметника „Загинали за Родината“ на 31 октомври бе засаден дъб, който в бъдеще ще напомня на петричани именно за тази годишнина. За самия паметник и неговото място в историята на Петрич ще ни припомни заместник-кметът по култура Илияна Попова. \r\nЗа памет и история ще продължим да говорим до края на предаването, като за целта сме подготвили още две теми. Първата е свързана със 70-ата годишнина от създаването на СУ „Свети Паисий Хилендарски“ в село Първомай. За историята на учебното заведение и за паметника на патрона на училището, който бе открит съвсем наскоро, ще говорим с Румен Стоянов, директор на учебното заведение. Във времето до 16.00 часа ще продължим и рубриката „Кметовете в историята на Петрич“. Кой поема управлението на Общината след Анастас Тасев Антикаджиев, който е третият управник на Петрич след 1912 година, ще научим от Сотир Иванов, директор на Исторически музей – Петрич. Бъдете с нас, за да опознаете и обикнете Община Петрич.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделите всичко, което пожелаете за втората по големина община в Благоевградска област – Петрич. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2017.11.06", "title": "Акценти в предаването „Петрич – древен и вековечен“ на Радио „Фокус“ – Пирин"}
{"url": "http://www.focus-news.net/news/2017/11/06/2454283/startirana-e-obshtestvena-porachka-za-rehabilitatsiyata-na-oshte-655-km-patishta-po-op-regioni-v-rastezh-2014-2020-g.html", "text": "Открита е обществена поръчка за избор на изпълнители при рехабилитацията на 65,5 км третокласни пътища в Южна България. Проектите ще се финансират по ОП „Региони в растеж“ 2014-2020 г. Ще бъдат основно ремонтирани 27 км от път III-866 Смолян - Стойките - Широка лъка, 26 км от път III-507 Кърджали – Мост – Манастир и над 12 км от път IІІ-109 за Мелник. Кандидатите могат да подават офертите си до 17.30 часа на 4 януари 2018 г. Това съобщиха от пресцентъра на Агенция \"Пътна инфраструктура\".\r\nОбщата прогнозна стойност на обществената поръчка е над 44 млн. лв. без ДДС. Тя е в 3 обособени позиции:\r\nОбособена позиция 1: Лот 24 Път III-866 Смолян - Стойките - Широка лъка, от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян. Индикативна стойност: 23 272 164 лв. без ДДС; \r\nОбособена позиция 2: Лот 25 Път IІІ-109 І-1 – Мелник, от км 0+528 до км 12+815, с обща дължина 12,287 км, област Благоевград. Индикативна стойност: 7 368 660 лв. без ДДС; \r\nОбособена позиция 3: Лот 26 Път III-507 Кърджали – Мост – Манастир от км 0+055 до км 26+109, с обща дължина 26,054 км, област Кърджали. Индикативна стойност: 13 723 157 лв. без ДДС.\r\nСъс средства по ОП „Региони в растеж“ 2014-2020 г. ще бъдат основно ремонтирани 63 километра от третокласния път III-866 Смолян – Кричим. Ремонтът на 36 километра от пътя са включени в лот 22 и лот 23 по програмата. Обществената поръчка за избор на изпълнители бе стартирана през юли т.г. и в момента тръжната комисия разглежда постъпилите оферти.\r\nРехабилитацията на 12 километра от път IІІ-109 от кръстовището на първокласния път I-1 София – Перник до град Мелник, която е включена в лот 25, предвижда ремонт на три моста и изграждане на ново съоръжение на мястото на съществуващия мост над река Мелнишка в отсечката Лозеница – Мелник. \r\nТретокласният път III-507 Кърджали – Мост – Манастир е основна пътна връзка в област Кърджали. Отсечката, която ще бъде рехабилитарана, осигурява достъпът на жителите на Седловина, Жинзифово, Чифлик, Мост до областния град. Ремонтът на пътя ще подобри удобството на пътуването на туристите до яз. „Студен кладенец“. \r\nСрокът за изпълнение на строително-монтажните работи е 15 месеца.", "date": "2017.11.06", "title": "Стартирана е обществена поръчка за рехабилитацията на още 65,5 км пътища по ОП „Региони в растеж“ 2014-2020 г."}
{"url": "http://www.focus-news.net/news/2017/11/06/2454284/tass-ruski-voenni-shte-inspektirat-vaorazhenieto-na-latviya.html", "text": "В периода 7-10 ноември група руски военни инспектори ще посетят Латвия, където ще направят проверка на въоръжението на балтийската република, предава агенция TACC, като се позовава на съобщение от Министерството на отбраната.\r\n„Цел на визитата на групата инспектори е посещение в Рига, Адажи и централната част на Латвия, за да се убедят, че на тази територия не се провеждат военни учения, за които е необходимо известяването на останалите страни от ОССЕ, а също и това да установят дали ежегодно представената обща военна информация отговаря на по-рано представените данни“, се казва в официалното съобщение.\r\nПроверките на руски инспектори в Латвия се провеждат в рамките на сътрудничеството на ОССЕ по Виенския документ, приет през ноември 2011 г. Той предвижда инспекции на страните от ОССЕ в определени райони и воински части с цел контрол на военната дейност..Тереза Герова", "date": "2017.11.06", "title": "ТАСС: Руски военни ще инспектират въоръжението на Латвия"}
{"url": "http://www.focus-news.net/news/2017/11/06/2454285/ministar-neno-dimov-podpisa-dogovor-za-prechistvatelnata-stantsiya-na-chirpan.html", "text": "Министърът на околната среда и водите Нено Димов и кметът на Чирпан Кичка Петкова подписаха договор за изграждане на пречиствателна станция за отпадъчни води (ПСОВ) и довеждащи колектори в града. Това съобщиха от пресцентъра на МОСВ.\r\nС изграждането на новата станция ще се осигури събирането, отвеждането и пречистването на отпадъчните води от територията на Чирпан преди заустването им в р. Текирска, приток на Марица. Това ще повлияе пряко върху опазването и подобряването на състоянието на водите във водните обекти. \r\n„Отдавна се подготвяме за този проект и вярвам, че до две години ще приключим с изпълнението на всички дейности по него“, каза по време на подписването Кичка Петкова. Министър Димов пожела успешна реализация на проекта.\r\nПроектният капацитет на пречиствателната станция е 19 641 еквивалент жители. Довеждащите колектори от канализационната мрежа ще осигурят включване на приблизително 70% от населението на града към ПСОВ – Чирпан.\r\nС изпълнението на проекта ще се постигне съответствие с изискванията за пречистването на градските отпадъчни води и за изпълнението на ангажиментите на община Чирпан към националната политика в областта на околната среда.\r\nОбщият размер на инвестицията е 15 млн. лв. Безвъзмездната финансова помощ в размер на почти 11 млн. лв. е по Оперативна програма „Околна среда 2014-2020“. Периодът за физическо приключване на дейностите по проекта е 30 месеца.", "date": "2017.11.06", "title": "Министър Нено Димов подписа договор за пречиствателната станция на Чирпан"}
{"url": "http://www.focus-news.net/news/2017/11/06/2454286/dobrich-uslovni-nakazaniya-i-globi-sa-poluchili-10-irakchani-za-nezakonno-preminavane-na-granitsata.html", "text": "Условни наказания и глоби са получили 10 иракски граждани, след като Районният съд в град Генерал Тошево е одобрил споразуменията, сключени между чужденците, техните защитници и прокуратурата. Това съобщиха от пресцентъра на Окръжния съд в Добрич. Подсъдимите са се признали за виновни в това, че на 2 октомври тази година в землището на село Вичево, община Генерал Тошево, в района на 78-ма и 79-та гранични пирамиди, са излезли през границата на страната без разрешение на надлежните органи на властта и не през определените за това места. Осем от подсъдимите са получили наказания „лишаване от свобода” за срок от 6 месеца с 3-годишен изпитателен срок, както и глоби в размер на 100 лева. Съгласно параметрите на внесените споразумения, на двама от иракските граждани са наложени наказания от 10 месеца „лишаване от свобода” с изпитателен срок от 3 години и глоби от по 200 лева. Всички подсъдими ще платят и сторените по делата разноски. Постановените от Районен съд - Генерал Тошево съдебни актове са окончателни и не подлежат на обжалване.", "date": "2017.11.06", "title": "Добрич: Условни наказания и глоби са получили 10 иракчани за незаконно преминаване на границата"}
{"url": "http://www.focus-news.net/news/2017/11/06/2454287/kmetat-ivan-totev-plovdiv-e-edin-mnogo-zelen-grad-koyto-postoyanno-uvelichava-svoyata-zelena-sistema.html", "text": "Пловдив е един много зелен град, който постоянно увеличава своята зелена система. Това каза кметът на Пловдив Иван Тотев при откриването на нова детска площадка в \"Ротари парк\" в града, предаде репортер на Радио „Фокус” – Пловдив. „И сега има много зелени площи в града, които не са актуализирани в Общия устройствен план като квадратни метри, затова те трябва юридически да влязат в него при промяната му”, поясни Тотев. „С новата промяна те ще се увеличат многократно и ще бъдат определени като зелени площи за вечни времена”, добави кметът.\r\nПредстои и възстановяване на Ботаническата градина в Пловдив, която е държавна собственост и под управлението на Аграрния университет в града. Общинското ръководство ще отправи предложение до Общинския съвет да бъдат заложени средства за възстановяването й в бюджета за 2018 г.. „Засега се предвижда само ограждане и обезопасяване на имота”, посочи Тотев. Оттам ще минава една нова улица, която ще свързва Район „Тракия” с Цариградско шосе. „Засега не се предвижда разширение на бул. ”Санкт Петербург”, който е важна пътна отсечка в града”, каза още Тотев и допълни, че протестите в тази връзка, които се провеждат в района, са подранила предизборна кампания. Кметът на Пловдив уточни, че до края на мандата му този участък няма да се изгражда.\r\nЦветана ТОНЧЕВА", "date": "2017.11.06", "title": "Кметът Иван Тотев: Пловдив е един много зелен град, който постоянно увеличава своята зелена система"}
{"url": "http://www.focus-news.net/news/2017/11/06/2454288/inzh-rositsa-plachkova-zam-kmet-na-kyustendil-132-zayavleniya-ot-sobstvenitsi-na-mnogofamilni-zhilishtni-sgradi-sa-depozirani-v-banka-za-razvitie-za-energiyno-obnovyavane.html", "text": "132 заявления от собственици на многофамилни жилищни сгради са депозирани в „Банка за развитие” за енергийно обновяване. Това каза пред журналисти зам.-кметът на Община Кюстендил инж. Росица Плачкова, предаде репортер на Радио „Фокус” – Кюстендил. „Комисията в Община Кюстендил работи до средата на тази година – обработили сме тези заявления”, каза инж. Плачкова. По думите й всички блокове с изрядни документи са прехвърлени към националната програма. До месец февруари те са заявени в самата „Банка за развитие”, но по тях няма раздвижване. „Последните заявени блокове бяха в края на 2015 година. От 2016 година имаме още няколко блока в „Банка за развитие”, каза още инж. Росица Плачкова.\r\nВенцеслав ИЛЧЕВ", "date": "2017.11.06", "title": "Инж. Росица Плачкова, зам.-кмет на Кюстендил: 132 заявления от собственици на многофамилни жилищни сгради са депозирани в „Банка за развитие” за енергийно обновяване"}
{"url": "http://www.focus-news.net/news/2017/11/06/2454289/plovdiv-patnicheski-vlak-e-blasnal-dzhip-na-zhp-preleza-v-selo-trud-nyama-postradali.html", "text": "Пътнически влак е блъснал джип на жп прелеза в село Труд, няма пострадали при инцидента. Това съобщи за Радио „Фокус“ – Пловдив говорителят на ОДМВР-Пловдив. \r\nИнцидентът е станал около 11.40 часа. По първоначална информация джипът е преминал на спусната бариера и по задната му част са нанесени значителни материални щети. Движението на влаковете в района е било спряно, но то вече е възстановено.\r\nЦветана ТОНЧЕВА", "date": "2017.11.06", "title": "Пловдив: Пътнически влак е блъснал джип на жп прелеза в село Труд, няма пострадали"}
{"url": "http://www.focus-news.net/news/2017/11/06/2454290/prokuror-emiliya-rusinova-24-godishen-mladezh-koyto-e-sin-na-zhertvata-e-zadarzhan-za-ubiystvoto-v-stolichniya-kv-pavlovo.html", "text": "24-годишен младеж е задържан за убийството в столичния кв. „Павлово”, той е син на жертвата. Това заяви по време на брифинг прокурор Емилия Русинова – административен ръководител на Софийска градска прокуратура, която даде подробности относно извършеното в събота убийство в столичния кв. „Павлово“, предаде репортер на Агенция „Фокус“. Прокурор Русинова уточни, че убийството е извършено в дома на починалото лице, а причината за смъртта са множеството прободни рани, нанесени от извършителя. Той е задържан за срок до 72 часа, повдигнато ми е обвинение и предстои прокуратурата да поиска спрямо него да бъде наложена най-тежката мярка за неотклонение „Задържане под стража”. От държавното обвинение уточниха, че задържаният е действал умишлено, което се установява от направените от него пълни самопризнания, а след извършеното престъпление е изхвърлил дрехите, с които бил облечен, както и оръжието на престъплението, които впоследствие са били открити от разследващите органи. Агенция „Фокус” припомня, че 51-годишният мъж бе открит мъртъв в кв. „Павлово“ на 4 ноември около 13.10 часа. По тялото му са установени следи от прорезно-прободни рани. \r\nИван ЛАЗАРОВ", "date": "2017.11.06", "title": "Прокурор Емилия Русинова: 24-годишен младеж, който е син на жертвата, е задържан за убийството в столичния кв. „Павлово”"}
{"url": "http://www.focus-news.net/news/2017/11/06/2454291/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "На 7 ноември, от 15.00 до 17.00 часа, народният представител от \"БСП за България\" Румен Георгиев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП – София.\r\nЖелаещите може да се запишат предварително на телефон 02/987 20 86.", "date": "2017.11.06", "title": "Народният представител от \"БСП за България\" Румен Георгиев и общинският съветник Борис Цветков ще проведат приемна за граждани"}
{"url": "http://www.focus-news.net/news/2017/11/06/2454292/sofiya-30-noemvri-e-krayniyat-srok-v-koyto-firmi-i-predpriyatiya-mogat-da-podadat-deklaratsii-za-taksa-smet.html", "text": "30 ноември е крайният срок, в който фирми и предприятия могат да подадат заявления-декларации за броя на контейнерите за смет, които ще ползват през следващата година, напомнят от Столична община. Това съобщиха от пресцентъра на Столична община. За поредна година Общината дава възможност на предприятия и фирми да плащат годишната такса смет на база на генерираното количество отпадъци. Това може да става по следните два начина:\r\n1.\tС декларация  по чл. 23 от Наредбата за местните такси , фирмите заявяват количествата отпадъци (съответно - брой съдове и честота на извозване), на базата на което ще им бъде определен размерът на такса битова смет за 2018 г. \r\n2.\tПредприятията могат и пряко да се договорят с фирми, извършващи услугата по сметосъбиране и сметоизвозване .   В такъв случай също до 30 ноември 2017 г. трябва да се подаде молба за допускане на пряко договаряне по чл. 24 от същата Наредба за местните такси. \r\n      Фирмите, които до края на този месец не са подали нито един от двата документа в Столична община, през 2018 г. ще заплащат такса битови отпадъци, определена изцяло на база отчетната стойност на недвижимия имот за нежилищни нужди.  \r\n   От Столична община очакват около 4500 фирми да подадат декларации за предоставяне на определен брой контейнери за битови отпадъци, а други 2300 предприятия да предпочетат директно договаряне с фирми за сметоизвозване.\r\n   Образци на декларации за брой контейнери и молби за допускане на пряко договаряне могат да се изтеглят от . \r\n     Документите се подават в Дирекция „Икономика и търговска дейност” към Столична община на ул. „Оборище” №44.", "date": "2017.11.06", "title": "София: 30 ноември е крайният срок, в който фирми и предприятия могат да подадат декларации за такса смет"}
{"url": "http://www.focus-news.net/news/2017/11/06/2454293/n1-sarbiya-sarbiya-ima-gotovnost-za-izprashtaneto-na-sapyori-v-siriya-zayavi-ruskiyat-zamestnik-ministar-na-otbranata.html", "text": "Сърбия и Армения имат готовност да изпратят свои сапьори в Сирия, за да разчистят противопехотните мини след края на бойните операции в страната, заяви заместник-министърът на отбраната на Руската федерация Александър Фомин, предава N1.\r\nСъгласно информацията, представена от руския политик, Сърбия и Армения вече са потвърдили готовността си да изпратят своите експерти в Сирия, а с Иран, Египет, Турция и Обединените арабски емирства (ОАЕ) все още се провеждат консултации.Агенция „Фокус“ припомня:\r\nМиналия месец белградското издание Blic обяви, че възможността за изпращането на сръбски войници в Сирия е разгневило САЩ. Тогава от Министерството на отбраната на Сърбия бе уточнено, че участието на страната в подобна мисия не е планирана.\r\nСпоред прессекретаря на посолството на САЩ в Белград Ерик Хейдън във Вашингтон винаги са гледали с неодобрение на идеята на бившия министър на отбраната Зоран Джорджевич, обявена през април т.г., сръбски сапьори да се включат в дейности на руските части в Сирия.\r\nМедии съобщиха, че до промяната в сръбското решение се е стигнало след среща на министъра на отбраната Александър Вулин и американския посланик Кайл Скот, като сръбската страна е определила като „неточна\" информацията за евентуалното заминаване на сръбските сапьори за района на бойните действия..Тереза Герова", "date": "2017.11.06", "title": "N1 (Сърбия): Сърбия има готовност за изпращането на сапьори в Сирия, заяви руският заместник-министър на отбраната"}
{"url": "http://www.focus-news.net/news/2017/11/06/2454294/ivan-totev-kmet-na-plovdiv-s-10-shte-badat-uvelicheni-biletite-za-muzeite-v-grada-prez-sledvashtata-godina.html", "text": "С 10% ще бъдат увеличени билетите за музеите в Пловдив през следващата година. Това съобщи пред журналисти кметът на Пловдив Иван Тотев, предаде репортер на Радио „Фокус” – Пловдив. Окончателното решение за увеличението ще бъде взето от Общинския съвет. По думите на Тотев това се налага, тъй като разходите и инвестициите в музеите са по-големи, каквато е европейската политика – инвестиции, а срещу тези инвестиции – преживявания и усещания, които струват съответната цена. \r\nЗаместник-кметът Александър Държиков каза, че от началото на годината до 31 октомври се забелязва ръст на приходите от входни билети за музеите с 280 000 лева. Общият приход е 1 140 000 лева. Почти двойно са се увеличили приходите от билети на Етнографския музей. Ако миналата година те са били 86 000 лева, то тази година са 150 000 лева. 120 000 лева повече са събрани и в Археологическия музей в Пловдив. По думите на зам.-кмета всичко това е благодарение на цялостната политика и организация на работата на Община Пловдив.\r\nЦветана ТОНЧЕВА", "date": "2017.11.06", "title": "Иван Тотев, кмет на Пловдив: С 10% ще бъдат увеличени билетите за музеите в града през следващата година"}
{"url": "http://www.focus-news.net/news/2017/11/06/2454295/credissimo-razshiryava-deynostta-si-v-polsha.html", "text": "Водещата ФинТек компания и лидер в онлайн кредитирането в страната – Credissimo, продължава развитието си в един от най-добре развитите европейски пазари – Полша.\r\nСлед успешното си позициониране в Македония, където компанията едва за година успя да се превърне в пазарен лидер, сега Credissimo започва да предлага иновативните си кредитни услуги и в Полша. Това съобщиха от пресцентъра на компанията.\r\n„Навлизането ни в един изключително развит и пъстър откъм участници, решения и продукти пазар със сигурност е голямо предизвикателство за целия ни екип. Силната конкуренция и потенциалът за развитие са наша основна движеща сила. В подобна среда ФинТек компании като Credissimo имат възможността да изпъкнат на общия фон и чрез своите иновативни и потребителски насочени решения, да достигнат до нови групи от клиенти. Горди сме от фактът, че въпреки големите имена, които имат дългогодишен опит на този пазар, навлизането ни в Полша беше обявено, от най-големите и водещи медийни издания, които представиха компанията ни, като „интернет кралете“, благодарение на иновативните ни технологични решения. Интересен факт е, че иновация като нашият чатбот SIMO, все още не е представена. Това ни дава силно конкурентно предимство още от самото начало, като нашите дългосрочни очаквания са да се утвърдим и да поддържаме лидерски позиции в нашата пазарна ниша“, заяви Георги Карпузов, изпълнителен директор на Credissimo.\r\nЧрез своя иновативен подход в онлайн кредитирането, на сайта , компанията ще предоставя на полските потребители възможността да се възползват от краткосрочни и дългосрочни , които са съобразени изцяло с потребностите им. Клиентите ще могат сами да определят размера на месечните вноски и срока на договора си, както и да възползват от революционния подход в областта на финансовите услуги, наложен в България от компанията.\r\nОще преди официалното стартиране в Полша, Георги Руков – директор международно развитие в Credissimo, сподели, че компанията вече е приета за пълноправен член на „Полска асоциация на кредитните компании“ (Loan Companies Association Poland (ZFP)). Асоциацията представлява интересите на най-големите и световни ФенТек лидери в сферата – Wonga (Англия), Cream Finance (Латвия), 4Finance (Латвия), Twino (Латвия), MyBucks (Люксембург), като подкрепя техните дейности за развитие на полската национална икономика.\r\nЕкспанзията, която Credissimo планира на нови пазари, в голяма степен ще се базира на вътрешно разработената от компанията система за управление на процесите, която позволява лесно модифициране за различните пазари, така че с минимални усилия да бъде имплементирана в нова среда. Тя е и основен фактор за успешното развитие на бизнеса на дружеството на нови пазари.\r\nС разширяването на дейността си, Credissimo затвърждава позицията си на лидер в онлайн кредитирането, като съвсем скоро предстои да навлезе и внедри своите иновативни услуги и технологии в още няколко европейски пазари, сред които Испания, Румъния и др.", "date": "2017.11.06", "title": "Credissimo разширява дейността си в Полша"}
{"url": "http://www.focus-news.net/news/2017/11/06/2454296/kyustendil-obshtina-dupnitsa-shte-kandidatstva-s-proektno-predlozhenie-za-izgrazhdaneto-na-novi-tsentrove-za-sotsialni-uslugi.html", "text": "Община Дупница ще кандидатства с проектно предложение за изграждането на нови центрове за социални услуги. Това каза пред Радио „Фокус” – Кюстендил Емил Гущеров, председател на Общински съвет – Дупница. Проектното предложение е по Оперативна програма „Региони в растеж”. Предвижда се създаване на преходно жилище за деца от 15 до 18-годишна възраст, разширяване на дейността на съществуващата и функционираща социална услуга и създаване на дневен център за деца с увреждания и техните семейства. Услугите ще бъдат поддържани минимум 5 години след датата на приключване на дейностите по проекта. За преходното жилище Общински съвет вече е отредил терен за неговото изграждане, а за дейността на дневния център ще бъде извършен ремонт на съществуващ към момента център за предоставяне на социални услуги.\r\nВенцеслав ИЛЧЕВ", "date": "2017.11.06", "title": "Кюстендил: Община Дупница ще кандидатства с проектно предложение за изграждането на нови центрове за социални услуги"}
{"url": "http://www.focus-news.net/news/2017/11/06/2454297/ministar-nikolay-nankov-shte-uchastva-v-sreshta-na-asotsiatsiite-po-vik-ot-tsyalata-strana-v-lukovit.html", "text": "Днес в 17.00 часа министърът на регионалното развитие и благоустройството Николай Нанков ще участва в работна среща на Асоциациите по ВиК от цялата страна, съобщиха от пресцентъра на МРРБ. Събитието, което ще продължи два дни, се организира от АВиК – Ловеч и ще се проведе в гр. Луковит, зала „Червена скала” на хотел „Дипломат Плаза”. \r\nОсновен акцент на форума ще бъде възможностите за развитие на ВиК сектора през следващите години. \r\nВ събитието ще участва и заместник – министърът на регионалното развитие и благоустройството Малина Крумова.", "date": "2017.11.06", "title": "Министър Николай Нанков ще участва в среща на Асоциациите по ВиК от цялата страна в Луковит"}
{"url": "http://www.focus-news.net/news/2017/11/06/2454298/v-bon-zapochna-xxiii-to-izdanie-na-konferentsiyata-na-oon-za-klimata-obzor.html", "text": "В понеделник, 6 ноември, в германския град Бон бе открито XXIII-то издание на Конференцията на ООН по изменение на климата (COP23). Във форума, който ще продължи до 17 ноември, ще участват около 25 хил. делегати от повече от 190 държави, които ще обсъдят конкретен план за изпълнение на подписаното през декември 2015 г. в Париж историческо споразумение за климата. То има за цел да ограничи глобалното затопляне на нива до 1,5-2 градуса по Целзий. Обсъжданията обаче ще бъдат помрачени от решението на Белия дом за оттегляне на САЩ от споразумението. \r\nКонференцията се провежда в Бон в съответствие с Рамковата конвенция на ООН за изменението на климата. Това е 13-та по ред подобна среща в рамките на съвещанията по т.нар. Киотски протокол. Председател на двуседмичния форум е Фиджи. Тъй като островната държава не е в състояние да организира на своя територия събитие от подобен мащаб, конференцията бе пренесена в Бон, където е базиран Секретариатът на Рамковата конвенция на ООН за изменението на климата. \r\nВ деня преди началото на конференцията германският министър по опазването на околната среда Барбара Хендрикс потвърди целта на Берлин до 2030 г. да поници с 55 % показателите на изхвърления в атмосферата въглероден диоксид. Тази цел е заложена в националния план на ФРГ за климата. \r\nВ допълнение Хендрикс съобщи, че Берлин ще увеличи средствата, отпускани във фонд за подкрепа на развиващите страни във връзка с измененията на климата. В бъдеще от 50 млн. евро тази сума ще нарасне до 310 млн. евро. \r\nНа свой ред германският министър по въпросите за икономическото сътрудничество и развитие Герд Мюлер подчерта, че отговорността за изменението на климата пада върху развитите държави. Съгласно данните, представени от него, в индустриалните страни нивата на изхвърляния в атмосферата въглероден диоксид е 9,5 тона на години на човек от населението, докато в държави като Етиопия тези показатели не надхвърлят един тон. Но и тъкмо индустриалните държави са потърпевши от промените в климата, допълни Мюлер. \r\nВ навечерието на откриването на Конференцията на ООН по проблемите на климата, германският министър на икономиката Зигмар Габриел на свой ред призова опазването му да не бъде за сметка на работните места и успехите на икономиката.  „Трябва да покажем, че опазването на климата и икономическият успех не са взаимно изключващи се. Само ако докажем, че една амбициозна политика за климата не води до съкращаването на работни места и не пречи на икономическите успеху ще успеем да мотивираме и други страни да ни последват“, заяви германският социалдемократ. \r\nПреди откриването на световния форум ООН предупреди, че е налице „катастрофална\" разлика между направените от държавите обещания за намаляване на емисиите на парникови газове и предприетите действията, необходими за ограничаване на глобалното затопляне до под два градуса по Целзий.\r\nДори и да са изпълнени, тези доброволни обещания, вписани в Парижкото споразумение за климата, ще доведат до глобално затопляне, в резултат на което ще се появят смъртоносни горещи вълни, мощни бури и нивата на водите в океаните ще се повиши, се казва в годишния отчет за емисиите.\r\n„Правителствата, частният сектор и гражданското общество трябва да преодолеят тази катастрофална разлика\", предупреди изпълнителният директор на Програмата на ООН по околната среда Ерик Солхайм дни преди началото преговорите в Бон.Тереза Герова", "date": "2017.11.06", "title": "В Бон започна XXIII-то издание на Конференцията на ООН за климата (ОБЗОР)"}
{"url": "http://www.focus-news.net/news/2017/11/06/2454299/stara-zagora-trompetisti-ot-13-darzhavi-se-sabirat-v-grada-za-mezhdunaroden-konkurs.html", "text": "Рекорден брой участници събира в Деветото си издание Международният конкурс за млади тромпетисти в Стара Загора. В състезанието ще участват 54 музиканти от 13 страни, от които 42-ма са от чужбина и 12 от България. Това обяви днес на пресконференция в Община Стара Загора артистичният директор на конкурса Пенчо Пенчев, съобщиха от пресцентъра на общината. Форумът се провежда от 6 до 10 ноември в Регионална библиотека „Захарий Княжески“. Организатор е НУМСИ „Христина Морфова“, с подкрепата на Община Стара Загора. \r\n„Днес в Стара Загора стартира последното издание на конкурса за млади тромпетисти, един прекрасен формат за ангажираност на младите хора, за всички, които се занимават с музика“, каза зам.-кметът Иванка Сотирова. Тя припомни, че от миналия петък Стара Загора е на вълна младежи – с проведената среща за младежки политики с участието на министъра за Българското председателство на Съвета на ЕС Лиляна Павлова, литературния конкурс „Веселин Ханчев“ и  бъдещия голям форум за младежки политики, който ще събере над 100 младежи от европейските страни в Града на липите. \r\nПенчо Пенчев представи участниците в тазгодишното жури. Всички са чужденци, светила в професията, изявени солисти и педагози, което вдига високо нивото на конкурса. \r\nПредседател на журито е американският професор Роналд Ром, легендарен тромпетист, а членове са: проф. Андрей Иков от Русия, проф. Васо Ристов от Македония, проф. Игор Чекохо от Полша и Серджо Карстеа от Румъния. \r\nУчастниците, които са на възраст между 10 и 26 години, ще бъдат разпределени в четири възрастови групи. Всички те ще изпълняват една задължителна и една свободна пиеса. \r\nНа 10 ноември от 19.00 часа ще се състои тържествен концерт на лауреатите и журито, със съпровод на оркестъра на Държавна опера Стара Загора, с диригент Владимир Бошнаков. \r\n„Винаги трябва да бъдем ентусиазирани за участие, защото от такива участия можем да растем, трябва да се научим да се състезаваме със себе си. Колкото повече се състезаваме, толкова повече надграждаме“, сподели председателят на журито проф. Ром. „Всеки побеждава, дори и да не донесе вкъщи първа награда“, допълни легендарният тромпетист. \r\nЗам.-кметът Иванка Сотирова призова участниците в журито да поканят музикантки от техните страни за участие в Джаз форума през юни догодина, който ще премине под мотото „Жените в джаза“.  \r\nКонкурсът за млади тромпетисти стартира през 1995 г. като национален, единствен в България за тази специалност. От третото издание е отворен за международно участие, а следващия  IV-ти е международен. Идеята за създаването му е на преподавателя по тромпет Пенчо Пенчев, който е и артистичен директор на конкурса. \r\nКонкурсът се развива много бързо и получава широка международна известност, доказателство за което е рекордния брой участници тази година.", "date": "2017.11.06", "title": "Стара Загора: Тромпетисти от 13 държави се събират в града за международен конкурс"}
{"url": "http://www.focus-news.net/news/2017/11/06/2454300/tsik-na-balgariya-e-domakin-na-mezhdunarodna-konferentsiya-na-aseeeo-na-tema-osaznati-glasopodavateli-v-digitalnata-epoha.html", "text": "Централната избирателна комисия (ЦИК) на Република България е домакин на 26-та международна конференция на Асоциацията на органите за управление на избори от Европа (АСЕЕЕО) на тема: „Осъзнати гласоподаватели в дигиталната епоха“, която ще се проведе на 9 и 10 ноември, съобщиха от пресцентъра на ЦИК. В конференцията ще участват над 100 делегати от различни държави. \r\n\tКонференцията ще бъде открита от Румен Радев, президент на Република България; Томислав Дончев, заместник министър-председател на Република България; Майкъл Д. Светлик, вицепрезидент „Програми“ Международна фондация за електорални системи (IFES); Жолт Солноки, генерален секретар на ACEEEO, както и от председателя на ЦИК Ивилина Алексиева.\r\n\tКонференцията е посветена на предизвикателствата, свързани с развитието на информационните и комуникационни технологии и тяхното влияние върху изборния процес, предизборните кампании и информираността на избирателите. Тя има за цел да открои ролята на органите за управление на избори за предоставяне на пълна и точна информация на гражданите относно правото им на глас и другите аспекти на изборния процес и да предостави платформа за обмен на опит и добри практики в тази посока.\r\nЦентралната избирателна комисия на Република България е член на АСЕЕЕО от основаването на Асоциацията през 1991 г. и за първи път е домакин на конференция. През 2017 година ЦИК България пое председателството на Асоциацията и председателят на ЦИК Ивилина Алексиева стана неин президент.\r\n\tАсоциацията на органите за управление на избори в Европа е неправителствена организация, основана през 1991 година. Основната цел на Асоциацията е да оказва съдействие за провеждането на свободни и честни избори. За да постигне тази мисия Асоциацията подкрепя функционирането на постоянните избирателни комисии и институции и активно допринася за създаването на правни стандарти относно изискванията за демократични избори. ACEEEO организира различни събития за среща на професионалистите в сферата на произвеждането на избори и при необходимост предоставя професионална помощ и насоки. Асоциацията осъществява мисии за наблюдение на избори и участва в такива мисии на други организации. Към 2017 г. ACEEEO има 28 членове и поддържа добри партньорски взаимоотношения с различните международни организации в областта на изборните процеси.", "date": "2017.11.06", "title": "ЦИК на България е домакин на международна конференция на АСЕЕЕО на тема „Осъзнати гласоподаватели в дигиталната епоха”"}
{"url": "http://www.focus-news.net/news/2017/11/06/2454301/plovdiv-dva-novi-punkta-s-elektronni-barieri-shte-badat-postaveni-ot-iztochnata-chast-na-stariya-grad.html", "text": "Два нови пункта с електронни бариери ще бъдат поставени от източната част на Стария град в Пловдив. Това съобщи пред журналисти кметът Иван Тотев, предаде репортер на Радио „Фокус” – Пловдив. Общината започва работа по организация на движението там. „Предстоят нови разговори с хората, които протестират срещу пропускателния режим в Стария град, но като цяло общината няма да промени политиката си”, каза кметът на Пловдив и подчерта, че правила трябва да има. \r\nПо думите му предстои да бъдат изградени още няколко места за паркиране на бул. „Цар Борис трети Обединител“ в града, които ще са само за спиране за Арменското училище. Ще бъдат ремонтирани и стълбите по булеварда, които водят до училището. Там ще бъдат поставени две камери и осветление. Целта е родителите да бъдат спокойни за децата си. \r\nЦветана ТОНЧЕВА", "date": "2017.11.06", "title": "Пловдив: Два нови пункта с електронни бариери ще бъдат поставени от източната част на Стария град"}
{"url": "http://www.focus-news.net/news/2017/11/06/2454302/starshi-komisar-ivaylo-ivanov-sdvr-vlosheni-semeyni-otnosheniya-sa-prichina-za-ubiystvoto-v-stolichniya-kvartal-pavlovo.html", "text": "Влошени семейни отношения са причина за убийството в столичния квартал „Павлово”. Родителите са се развели и имаме данни за извършване на агресия от страна на убития. Това са данни, които следва да се проверят. Това заяви по време на брифинг директорът на СДВР  старши комисар Ивайло Иванов относно задържания 24-годишен младеж за извършеното в събота убийство в столичния кв. „Павлово“, за който се оказа, че е син на жертвата, предаде репортер на Агенция „Фокус“. От събраните по делото доказателства става ясно, че убийството е извършено около 01.00 часа през нощта на 4 ноември. Синът е отишъл в дома на баща си, позвънил на вратата, бащата я е отворил, а той от своя страна е нанесъл множество прободни рани, довели до кръвозагуба, а в впоследствие и до смърт. Във връзка със задържания, старши комисар Иванов обясни: „Започнахме да работим с него в събота. Начинът на извършване на престъплението ни насочи, че то може да е извършено от близък човек, защото нямаше взломяване. Починалият беше по бельо, което означава, че е отворил вратата на някой познат”. Според разследващите органи причина за убийството са влошени семейни отношения. За извършителя има данни, че преди да извърши убийството е употребил наркотични вещества от различен вид. Същата вечер е бил в компания със свои приятели, с които е споделил, че има намерение да убие баща си, но никой от тях е възприел казаното от него на сериозно. Задържаният не е осъждан, а единствената му криминална проява е била през 2007 година, когато е бил още непълнолетен и е свързана с извършени хулигански действия. \r\nСтарши комисар Иванов потвърди, че убитият е син на директорката на училището, където е учел задържаният за убийството в „Борисовата градина” Йоан Матев. „Починалият е неин син, а евентуалният извършител – неин внук, но категорично няма връзка между случаите”. \r\nИван ЛАЗАРОВ", "date": "2017.11.06", "title": "Старши комисар Ивайло Иванов, СДВР: Влошени семейни отношения са причина за убийството в столичния квартал „Павлово”"}
{"url": "http://www.focus-news.net/news/2017/11/06/2454303/ministar-lilyana-pavlova-podpisa-sporazumenie-za-partnyorstvo-s-kamarata-na-stroitelite-v-balgariya.html", "text": "Благодаря за ангажираността и съпричастността на Камарата на строителите в България (КСБ), с чието ръководство днес подписахме споразумение за партньорство по повод предстоящото първо Българско председателство на Съвета на ЕС 2018. Това заяви министърът за Българското председателство на Съвета на ЕС 2018 Лиляна Павлова, съобщиха от пресцентъра на министерството. Пред ръководството на КСБ тя посочи, че сега е моментът да представим възможностите на българския бизнес, защото в продължение на шест месеца България ще е под прожекторите на Европа. „При подписването обсъдихме идеи, които ще могат да се реализират и чрез индивидуално партньорство с членовете на Камарата на строителите в България, доказала се не само като основен фактор в строителния сектор на национално ниво, но и като стратегически партньор в международен аспект“, заяви министър Павлова. \r\n„С председателя на Управителния съвет на КСБ инж. Николай Станков и заместник-председателя на Управителния съвет на КСБ Илиян Терзиев обсъдихме също високото ниво на подготовка на българската държава за първото й ротационно председателство на Съвета на ЕС и локациите в София, които ще впечатлят очакваните 22 000 делегати през първите 6 месеца на 2018 г.“, добави министър Павлова.", "date": "2017.11.06", "title": "Министър Лиляна Павлова подписа споразумение за партньорство с Камарата на строителите в България"}
{"url": "http://www.focus-news.net/news/2017/11/06/2454304/kyustendil-mladezhite-kam-regionalnata-struktura-na-bchk-preminavat-obuchenie-po-parva-dolekarska-pomosht.html", "text": "Младежите към Български червен кръст – Кюстендил преминават обучение по първа долекарска помощ. Това каза пред Радио „Фокус” – Кюстендил Радмила Иванова, специалист към Червенокръстката организация. По думите й младежите се занимават с различни дейности, като една от тях е първата долекарска помощ. „В Кюстендил много от доброволците се занимават с тази тема, включват се в обучения и провеждат обучения”, каза Иванова. Младите хора се обучават първо за тяхната безопасност, а след това как да помогнат на пострадал човек, без да му навредят. Добрата реакция и психическа подготвеност също са изключително важни. Младежите участват и в регионални, и национални състезания по тази тема.\r\nВенцеслав ИЛЧЕВ", "date": "2017.11.06", "title": "Кюстендил: Младежите към регионалната структура на БЧК преминават обучение по първа долекарска помощ"}
{"url": "http://www.focus-news.net/news/2017/11/06/2454305/sport-dimitar-kuzmanov-se-klasira-za-tretiya-krag-ot-kvalifikatsiite-na-turnira-v-montevideo.html", "text": "Димитър Кузманов се класира за третия кръг от квалификациите на турнира по тенис на червени кортове от сериите „Чалънджър\" в Монтевидео, Уругвай. \r\nБългаринът се наложи над участващия с „уайлд кард\" представител на домакините Дарио Акоста с 6:0, 6:0 в двубой, продължил 56 минути.\r\nВ решителния мач за влизане в в основната схема българинът ще играе срещу Хосе Ернандес-Фернандес от Санто Доминго.", "date": "2017.11.06", "title": "Спорт: Димитър Кузманов се класира за третия кръг от квалификациите на турнира в Монтевидео"}
{"url": "http://www.focus-news.net/news/2017/11/06/2454306/api-blizo-22-mln-leva-shte-se-investirat-v-izgrazhdane-na-nov-most-nad-reka-beli-osam-i-patna-vrazka-za-troyanskiya-manastir-i-oreshak.html", "text": "Агенция „Пътна инфраструктура“ стартира обществена поръчка за избор на изпълнител за изграждането на нов мост над река Бели Осъм в град Троян и пътна връзка за Троянския манастир и Орешак. Това съобщиха от пресцентъра на Агенция „Пътна инфраструктура”. Целта е транзитният трафик да се изнесе от центъра на града и да преминава през източния му край. Проектът ще се изпълни със средства от бюджета на агенцията по програма „Ново строителство“. Индикативната стойност е 2,2 млн. лв. без ДДС. \r\nПредвижда се изграждането на нов мост над река Бели Осъм в град Троян и строителство на пътна връзка между път II-35 Троян - Ловеч и път III-357 Троян – Орешак. Новото съоръжение ще бъде с дължина 43,2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града.\r\nИндикативният срок за изпълнение на строителните дейности е 12 месеца. Кандидатите могат да подават оферти си до 17.30 часа на 11 декември 2017 г.", "date": "2017.11.06", "title": "АПИ: Близо 2,2 млн. лева ще се инвестират в изграждане на нов мост над река Бели Осъм и пътна връзка за Троянския манастир и Орешак"}
{"url": "http://www.focus-news.net/news/2017/11/06/2454307/sofiya-dva-avtomobila-sa-se-udarili-na-krastovishteto-pred-hotel-hemus-nyama-postradali.html", "text": "Катастрофа между два автомобила  е станала на кръстовището пред хотел „Хемус”, съобщи слушател на Радио „Фокус”. При пътнотранспортното произшествие няма пострадали, нанесени са само материални щети. На мястото на инцидента има полиция.", "date": "2017.11.06", "title": "София: Два автомобила са се ударили на кръстовището пред хотел „Хемус”, няма пострадали"}
{"url": "http://www.focus-news.net/news/2017/11/06/2454308/faz-germanskata-politsiya-arestuva-mazha-vzel-zalozhnik-v-pfafenhofen.html", "text": "Полицията в баварското градче Пфафенхофен арестува 28-годишния мъж, който в сутрешните часове на понеделник предизвика заложническа криза, като взе в плен 31-годишна жена, работеща в местната Служба по младежта, съобщава националният ежедневник Die Frankfurter Allgemeine Zeitung.\r\nКъм момента не се привеждат подробности около ареста на мъжа. По-рано бе съобщено, че полицията е успяла да установи контакт по телефона с него. \r\nСъгласно разпространената информация, 28-годишният мъж е бил въоръжен с нож, но полицията не изключваше възможността той да разполага и с огнестрелно оръжие. Мъжът се бе барикадирал в една от стаите на третия етаж на сградата със спуснати щори и заключена врата.\r\nРайонът около мястото на инцидента бе отцепен от правоохранителните органи, като на място бе изпратен голям контингент полицейски служители. Властите предполагат, че мотивите за  престъплението са свързани със спор за попечителство. Тереза Герова", "date": "2017.11.06", "title": "FAZ: Германската полиция арестува мъжа, взел заложник в Пфафенхофен"}
{"url": "http://www.focus-news.net/news/2017/11/06/2454309/stara-zagora-zasazhdat-40-dravcheta-za-10-godishninata-na-tsnst-malak-grupov-dom-v-grada.html", "text": "Засаждат 40 дръвчета за 10-годишнината на ЦНСТ „Малък групов дом“ в Стара Загора, съобщиха от пресцентъра на Община Стара Загора. През 2017-та се навършват 10 години от създаването на Център за настаняване от семеен тип „Малък групов дом“ в Стара Загора, създаден през 2007- 2008 г. по проект „Деинституционализация на услугите за деца” в сътрудничество на Община Стара Загора и фондация „АРК” - България. Целта на проекта е да се покаже модел на закриване на голяма институция и изграждане на социална услуга от семеен тип. От 2009 г. ЦНСТ е общинска услуга, която осигурява дом и грижа за 40 деца от региона. \r\nЗа десетгодишния период през ЦНСТ са преминали 69 деца, а 17 от тях са осиновени в България и чужбина. 5 са върнати при своите родители и 4 са настанени в приемни семейства.\r\nДесетгодишнината ще бъде отбелязана със засаждането на 40 широколистни дръвчета в квартал „Железник“, където се намират два от центровете.\r\nСъвместно с Община Стара Загора, административно бюро \"Железник\", дръвчетата, дарение от създателя на Инициатива \"Гората.бг\" Никола Рахнев, ще бъдат засадени на 17 и 18 ноември от 11.00 часа.\r\nНа 21 ноември в 14.00 часа, в зала 2 на Община Стара Загора ще се проведе среща на всички, които са допринесли с идеи, средства, работа за изграждането на нашата социална услуга, съобщават от центъра.", "date": "2017.11.06", "title": "Стара Загора: Засаждат 40 дръвчета за 10-годишнината на ЦНСТ „Малък групов дом“ в града"}
{"url": "http://www.focus-news.net/news/2017/11/06/2454310/prokuror-emiliya-rusinova-za-ubiystvoto-v-borisovata-gradina-prokuraturata-ne-se-bavi-v-razsledvaneto.html", "text": "Прокуратурата не се бави в разследването. Това заяви по време на брифинг прокурор Емилия Русинова – административен ръководител на Софийска градска прокуратура, в отговор на въпрос дали прокуратурата се бави с внасянето на обвинителния акт срещу задържания за убийството в „Борисовата градина” Йоан Матев и възможно ли е той да напусне ареста, защото са изтекли сроковете за неговото максимално задържане, предаде репортер на Агенция „Фокус“. „Разследването е приключило още в края на месец юли, когато са били призовани за прецизно привличане и предявяване на материалите както пострадалите, така и обвиняемият. Ако трябва да бъде конкретна – при провеждането на разпита, последващ прецизното привличане в качеството на обвиняем, са изразили желание да се отложи самото предявяване на материалите по делото, тъй като защитникът, към онзи момент, предстои да излезе в дълъг годишен отпуск”, уточни прокурор Русинова. „След това вече са започнали действията на Йоан Матев и неговите защитници в посока забавяне на делото и внасянето на обвинителен акт”, допълни още тя. Прокурор Русинова подчерта, че тези действия се изразяват в множеството молби, които са подавани с искане изменение на мярката за неотклонение и оттеглянето на някои от тях; смятана на защитата, както и отказа от страна на майката, който също е конституирана като защитник, да приеме една от призовките. „В утрешния ден ще се проведе поредното заседание по молба за изменение на мярката. Ние сме предприели действия по назначаването на резервен защитник, за да можем да приключим производството и да го внесем в съда с обвинителен акт”, подчерта още ръководителят на Софийска градска прокуратура.Агенция „Фокус” припомня, че Йоан Матев е задържан като заподозрян в убийството на 16-годишния младеж Георги Игнатов, който бе намерен мъртъв на 2 юни 2015 година на пейка в Борисовата градина в столицата. Сигналът на телефон 112 бе подаден около 12.00 часа на обяд, а веднага след първоначалния оглед органите на реда установиха, че младежът е починал вследствие на прободна рана в областта на сърцето. От полицията анализираха записите от голям брой видеокамери, намиращи се в близост до местопрестъплението, а за разрешаването на случая се работеше върху няколко версии. Проверени бяха над 400 лица. Самоличността на Матев беше установена близо 2 години след случилото се. \r\nИван ЛАЗАРОВ", "date": "2017.11.06", "title": "Прокурор Емилия Русинова за убийството в „Борисовата градина”: Прокуратурата не се бави в разследването"}
{"url": "http://www.focus-news.net/news/2017/11/06/2454311/premierat-boyko-borisov-shte-vrachi-nagradata-sv-paisiy-hilendarski-na-nositelya-y-za-2017-g-vladimir-zarev.html", "text": "Българският писател и редактор Владимир Зарев ще получи държавната награда „Св. Паисий Хилендарски“ за 2017 г. Той ще бъде удостоен с нея за изключителния си принос за развитието на националната културна идентичност и духовни ценности. Това съобщиха от правителствената информационна служба.\r\nНаградата ще бъде връчена от премиера Бойко Борисов на церемония в Гранитната зала на Министерския съвет утре, 7 ноември, от 9,45 часа.\r\nГодишната държавна награда „Св. Паисий Хилендарски” е учредена с ПМС №149 от 2000 г. Тя се присъжда за стимулиране на български творци и изпълнители на произведения, свързани с българската история и традиции. Тазгодишният й носител е определен от жури с председател акад. Юлиан Ревалски – председател на БАН, и членове: проф. Станислав Семерджиев – ректор на НАТФИЗ, проф. Николай Драчев – ректор на НХА, доц. Красимира Александрова – директор на НБКМ, проф. д-р инж. Иван Марков – ректор на УАСГ, проф. Маргарита Ваклинова от БАН и композиторът и диригент проф. Пламен Джуров.", "date": "2017.11.06", "title": "Премиерът Бойко Борисов ще връчи наградата „Св. Паисий Хилендарски“ на носителя й за 2017 г. Владимир Зарев"}
{"url": "http://www.focus-news.net/news/2017/11/06/2454312/plyus-info-makedoniya-do-kraya-na-godinata-gartsiya-shte-premahne-punktovete-za-sabirane-na-patni-taksi.html", "text": "Гръцкият министър на транспорта Христос Спирцис съобщи, че до края на годината ще бъде въведена нова система за събиране на такса за движение по пътищата в страната, предава скопската електронна медия „Плюс Инфо“.\r\nПромените предвиждат премахване на пунктовете за събиране на такси, които ще бъдат плащани чрез мобилен телефон или автомати. Дължимата сума ще варира в зависимост от изминатите километри.\r\nПървоначално новата система ще бъде внедрена на магистралата „Егнатия“ в посока изток-запад, а след това – и на други пътища в страната.Тереза Герова", "date": "2017.11.06", "title": "„Плюс Инфо“ (Македония): До края на годината Гърция ще премахне пунктовете за събиране на пътни такси"}
{"url": "http://www.focus-news.net/news/2017/11/06/2454313/blagoevgrad-otkriha-pametnik-na-sv-paisiy-hilendarski-v-uchilishtniya-dvor-na-selo-parvomay.html", "text": "Паметник на Св. Паисий Хилендарски е открит в двора на СУ „Паисий Хилендарски“ в село Първомай. Това съобщи в предаването „Петрич – древен и вековечен“ на Радио „Фокус“ – Пирин Румен Стоянов, директор на учебното заведение. Церемонията се е състояла на 30 октомври, когато училището е отбелязало и 70-ата годишнина от създаването си. „Самата годишнина отбелязахме с богата двудневна програма, която се състоя на 30 и 31 октомври. В рамките на тези дни имахме различни мероприятия. По-рано проведохме и няколко конкурса за литературни произведения и рисунка. Тържествата започнаха на 30 октомври с откриването на паметника на Св. Паисий Хилендарски в двора на училището, който е нашия патрон. На 31 октомври пък проведохме тържествено шествие по централните улици на село Първомай и завършихме с прекрасен празничен концерт“, каза още Стоянов. Той допълни, че е било направено всичко възможно годишнината на учебното заведение да бъде отбелязана подобаващо.\r\n\"С откриването на паметника на Св. Паисий Хилендарски създадохме място за отдаване почит към героите на България\", посочи Румен Стоянов. Според него не само училището, но и цялото село Първомай е имало и ще има потребността от място, където ще може да отдава почитта си към националните герои. „Паметника ще ни помогне много по отношение на възпитанието на подрастващите в ценностите на родолюбието и патриотизма. За нас беше важно да направим този паметник, защото до сега по време на националните ни празници нямаше място, където да отдадем почитта си към героите на България. Смятам, че начина, по-който бе приет паметника е доказателство за това, че в бъдеще той ще има важно място в нашия живот“, каза още Стоянов. \r\nТой добави, че  паметната плоча на патрона на училището е дарение, което прави семейство Вили и Ивайло Попови. Изработена е от Георги Танев. По думите на Стоянов това дарение, а и не само показва, че хората имат желание да помагат. „Сигурен съм, че е така, защото всички наши инициативи, които провеждаме през годините винаги са били подкрепяни от хората. Дори сега има много жители на селото, които идват при нас и казват, че искат да ни помогнат с нещо. Така, че мисля, че нещата по отношение на оказването на помощ от страна на хората се развиват в добра посока“, посочи Стоянов.\r\nЛивия НИНОВА", "date": "2017.11.06", "title": "Благоевград: Откриха паметник на Св. Паисий Хилендарски в училищния двор на село Първомай"}
{"url": "http://www.focus-news.net/news/2017/11/06/2454314/ombudsmanat-maya-manolova-shte-poseti-obshtina-kameno-na-7-noemvri.html", "text": "Омбудсманът Мая Манолова ще посети утре, 7 ноември, в 12.00 часа Община Камено, която пострада сериозно при наводненията в Област Бургас, съобщиха от пресцентъра на Омбудсмана на Р България. \r\nМая Манолова е съпредседател на Обществения съвет, който разпределя набраните средства от Националната благотворителна кампания на Българския червен кръст, организирана в подкрепа на пострадалите. \r\nНа първото заседание на съвета на 3 ноември 2017 г. бе решено набраните до момента средства в размер на 218 000 лева да се разпределят в съотношение 75% за засегнатите домакинства от Община Камено и 25% за тези от Община Бургас.\r\nСумата от 163 500 лева се предоставя на Община Камено за подпомагане извършването на неотложни строително-възстановителни работи на 36 най-тежко пострадали от наводнението къщи. Сумата от 54 500 лв. се предоставя на Община Бургас за закупуване и предоставяне на необходимата домакинска техника на семейства, в съответствие с направеното от общината предложение и след проведена процедура по ЗОП.", "date": "2017.11.06", "title": "Омбудсманът Мая Манолова ще посети Община Камено на 7 ноември"}
{"url": "http://www.focus-news.net/news/2017/11/06/2454315/darzhavniyat-glava-rumen-radev-shte-otkrie-26-ata-mezhdunarodna-konferentsiya-na-asotsiatsiyata-na-organite-za-upravlenie-na-izbori-ot-evropa.html", "text": "На 9 ноември от 09.30 часа в зала „София“ на Хотел „Маринела“ в София президентът Румен Радев ще даде началото на 26-та международна конференция на Асоциацията на органите за управление на избори от Европа (АСЕЕЕО) на тема: „Осъзнати гласоподаватели в дигиталната епоха“. Това съобщиха от прессекретариата на държавния глава.", "date": "2017.11.06", "title": "Държавният глава Румен Радев ще открие 26-ата международна конференция на Асоциацията на органите за управление на избори от Европа"}
{"url": "http://www.focus-news.net/news/2017/11/06/2454316/sgp-initsiira-proverki-otnosno-dvizhenieto-na-karutsi-na-teritoriyata-na-stolichna-obshtina.html", "text": "Софийска градска прокуратура (СГП) се е самосезирала по повод установени данни за извършвани нарушения от водачи на Пътни превозни средства (ППС) с животинска тяга (каруци) на правилата за движение по пътищата, за защита на животните и законоустановените ветеринарно-медицински изисквания. Това съобщиха от пресцентъра на Прокуратурата на Р България.\r\nВъв връзка с констатираните проблеми, свързани с нарушения на Закона за движение по пътищата (ЗДвП), със замърсяване на околната среда, както и застрашаване живота и здравето на животните, ползвани за придвижване на ППС с животинска тяга е било възложено по реда на надзора законност извършването на внезапни проверки от служители на СДВР. \r\nВ хода на проверките е указано да се установява дали движещите се ППС с животинска тяга са оборудвани със съответните светлини и торбички за животински отпадъци, регистрирани ли са по съответния ред и т.н.; дали ППС с животинска тяга навлизат за движение в широкия център на града; разполагат ли водачите на ППС с животинска тяга с изискуемия регистрационен талон; дали водачите на ППС с животинска тяга притежават изискуемите документи по Закона за ветеринарно-медицинската дейност за индивидуализация на животните. При нужда е указано да се търси съдействие от органите на ОДБХ – гр. София. \r\nПо случая е потърсено съдействие и от Столична община и ОДБХ – гр. София, като е указано подобряване на взаимодействието между компетентните контролни органи по повод противодействието на допусканите закононарушения, свързани с движението на каруци на територията на Столична община. \r\nЗасилените проверките ще се извършват регулярно до края на календарната 2017 г., като при необходимост срокът за това ще бъде продължен.", "date": "2017.11.06", "title": "СГП инициира проверки относно движението на каруци на територията на Столична община"}
{"url": "http://www.focus-news.net/news/2017/11/06/2454317/rositsa-plachkova-zam-kmet-na-kyustendil-obshtinata-otdeli-sobstveni-sredstva-za-remont-na-sgradite-na-dve-detski-gradini.html", "text": "Община Кюстендил отдели собствени средства за ремонт на сградите на две детски градини. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й в бюджета на Община Кюстендил още от миналата година за настоящата са заложени средства за въвеждане на мерки за енергийна ефективност в две детски градини. Това са детска градина „Слънце” на улица „Цар Симеон Първи” и Детска градина „Славейче” на улица „Гладстон”. \r\n„Сумите, които бяха похарчени от общинския бюджет за ДГ „Славейче” са 132 000 лева, а за ДГ „Слънце” – 156 800 лева. С тези средства бяха поправени покривите на сградите, направена е топлоизолация и се подмени дограмата там, където беше необходимо и се направи всичко, което беше в дейностите за енергийна ефективност. Така че след ще видим, че сградите ще постигнат съответния ефект в намаляване на разходите за енергия, като очакваме разходът да се намали средно с 50 – 60%”, каза Росица Плачкова. \r\nВенцеслав ИЛЧЕВ", "date": "2017.11.06", "title": "Росица Плачкова, зам.-кмет на Кюстендил: Общината отдели собствени средства за ремонт на сградите на две детски градини"}
{"url": "http://www.focus-news.net/news/2017/11/06/2454318/daily-sabah-kandidat-na-turskata-upravlyavashta-partiya-be-izbran-za-kmet-na-ankara.html", "text": "Кандидатът на управляващата в Турция „Партия на справедливостта и развитието“ Мустафа Туна бе избран за кмет на столицата Анкара, съобщава вестник Daily Sabah.\r\nТуна бе избран на поста с подкрепата на 104 от общо 136 членове на Общинския съвет. Той ще наследи на поста Мелих Гьокчек, който бе кмет на турската столица в продължение на 23 години.\r\nОт 2009 г. насам 60-годишният Туна е кмет на Синджан. Тереза Герова", "date": "2017.11.06", "title": "Daily Sabah: Кандидат на турската управляваща партия бе избран за кмет на Анкара"}
{"url": "http://www.focus-news.net/news/2017/11/06/2454319/veliko-tarnovo-izvozvat-se-opasnite-bitovi-otpadatsi-ot-nereglamentiranoto-smetishte-kray-svishtov.html", "text": "Извозват се опасните битови отпадъци от нерегламентираното сметище край Свищов. Това потвърдиха за Радио „Фокус“ – Велико Търново от Община Свищов. Районът в Западната промишлена зона на града се почиства  от фирмата, която го е замърсила. Крайният срок за приключване на дейностите, поставен от Регионалната инспекция по околната среда и водите (РИОСВ) във Велико Търново, е тази вечер. Процесът се следи стриктно от инспектори от РИОСВ. Теренът е с площ 50 дка.„Фокус“ припомня, че сигналът за нерегламентирано депониране на опасни отпадъци (шлака) на територията на Западната индустриална зона бе подаден от кмета на Свищов Генчо Генчев в края на миналата седмица. От РИОСВ – Велико Търново съобщиха, че количеството на шлаката е около 111 тона. Тя е депонирана в периода 25 октомври – 1 ноември тази година. От представените документи са установени видът и произходът на отпадъка – шлаки от първи и втори етап, от производството на фирма в град Монтана. Установен е и купувачът на отпадъка. На дружеството-купувач бе издадено предписание за почистване на терена и му бе наложена имуществена санкция по реда на Закона за управление на отпадъците за изхвърляне на опасни материали на неразрешени за това места.\r\nЛуиза ТРАНЧЕВА", "date": "2017.11.06", "title": "Велико Търново: Извозват се опасните битови отпадъци от нерегламентираното сметище край Свищов"}
{"url": "http://www.focus-news.net/news/2017/11/06/2454320/ombudsmanat-maya-manolova-organizira-ednovremenno-11-priemni-za-grazhdanite-ot-vsichki-obshtini-v-oblast-stara-zagora.html", "text": "На 10 ноември (петък) институцията на омбудсмана организира изнесени приемни във всички 11 общини в област Стара Загора, съобщиха от пресцентъра на Омбудсмана на Р България. \r\nГражданите на общините Братя Даскалови, Гурково, Гълъбово, Казанлък, Мъглиж, Николаево, Опан, Павел баня, Раднево, Стара Загора и Чирпан ще могат да поставят проблемите си и ще бъдат консултирани от експертите на националния обществен защитник. \r\nВ 12.00 часа в с. Ветрен омбудсманът Мая Манолова ще открие Седмия национален фестивал „Като звездите“ за деца таланти в неравностойно положение, който се провежда под нейния патронаж.\r\nПо-рано през деня, в 11.00 часа, Мая Манолова ще даде брифинг в община Мъглиж. \r\nВ 15.30 часа омбудсманът Мая Манолова, местният обществен защитник Надежда Чакърова и кметът на гр. Стара Загора Живко Тодоров ще дадат съвместна пресконференция в зала 2 в сградата на общинската администрация. \r\nЗаписването на гражданите за изнесените приемни на 10 ноември ще се осъществява до 11.00 часа на 9 ноември (четвъртък) както следва:Община Стара Загора\r\nНачален час на приемната – 11.00\r\nТелефони за записване: 042 614 654; 042 918 654\r\nМясто – Общинска администрация - бул. „Цар Симеон Велики“ № 107, зала „Фоайе“Община Братя Даскалови\r\nНачален час на приемната  – 11.00\r\nТелефони за записване: 04134 22 60\t\t\t\t\r\nМясто:  Общинска администрация  - ул. „Септемврийци“ № 55, Гербова зала на партераОбщина Гурково\r\nНачален час на приемната – 11.00\r\nТелефон за записване:  04331 22 60\t\t\t\r\nМясто: Народно читалище „Войвода Генчо Къргов“  - пл. „Генчо Къргов\" № 1, малка зала Община Гълъбово\r\nНачален час на приемната  – 11.00\r\nТелефони за записване:  0418 68 901\r\nМясто: Общинска администрация  - бул. „Република“ № 48, приемна на 1 етажОбщина Казанлък\r\nНачален час на приемната  – 11.00\r\nТелефон за записване:  0431 98 340\t\t\r\nМясто: бул. „Александър Батенберг“ № 4, етаж 3\r\n/офис на местния обществен посредник Гинка Щерева/Община Мъглиж\r\nНачален час – 11.00\r\nТелефон за записване: 04321 33 01\t\t\r\nМясто – Пенсионерски клуб „Мъдрост“  - пл. „Трети март“ № 32Община Николаево\r\nНачален час на приемната – 11.00\r\nТелефон за записване: 04330 20 40 \t\t\t\t\r\nМясто: Общинска администрация – ул. „Георги Бенковски“ № 9, заседателна зала на 2 етажОбщина Опан\r\nНачален час на приемната – 14.30\r\nТелефони за записване: 04101 22 60 \t\t\t\t\r\nМясто: Общинска администрация  Община Павел Баня\r\nНачален час на приемната – 11.00\r\nТелефони за записване: 04361 32 60 \r\nМясто: Читалище „Напред“ –  пл. „Освобождение“ № 4, Информационен център Община Раднево\r\nНачален час  на приемната – 11.00\r\nТелефон за записване:\t0884 370 901\t\t\r\nМясто: Общинска администрация – ул. „Митьо Станев“ № 1, зала  315 на 3 етаж Община Чирпан\r\nНачален час на приемната – 11.00 \r\nТелефон за записване: 0416 99 649\r\nМясто: Общинска администрация – пл. „Съединение“ №1, голяма зала на 1 етаж", "date": "2017.11.06", "title": "Омбудсманът Мая Манолова организира едновременно 11 приемни за гражданите от всички общини в област Стара Загора"}
{"url": "http://www.focus-news.net/news/2017/11/06/2454321/daily-sabah-redzhep-taiyp-erdogan-shte-poseti-moskva-na-13-noemvri.html", "text": "Президентът на Турция Реджеп Таийп Ердоган ще пътува до Москва на 13 ноември, а на следващия ден ще посети и Кувейт, пише турското издание Daily Sabah, като се позовава на съобщение от пресцентъра на президенството.\r\nСпоред съобщението, Ердоган ще проведе разговори с руския си колега Владимир Путин, като се очаква двамата да обсъдят организираната от Кремъл среща за Сирийски общонационален диалог, която беше отложена заради протеста на Анкара против участието на „Партията Демократичен съюз“(PYD) и военното й крило.\r\nОсвен това Ердоган и Путин ще обменят мнения и по теми, като ситуацията в Ирак и Сирия и борбата срещу тероризма.\r\nСлед Москва, турският президент ще отиде в Кувейт, където се очаква основна тема да е дипломатическата криза между Катар и няколко арабски страни, начело със Саудитска Арабия.\r\nПревод и редакция:", "date": "2017.11.06", "title": "Daily Sabah: Реджеп Таийп Ердоган ще посети Москва на 13 ноември"}
{"url": "http://www.focus-news.net/news/2017/11/06/2454322/rzi-montana-v-chetiri-naseleni-mesta-v-oblastta-piteynata-voda-e-zamarsena-s-koliformi-i-esherihiya-koli.html", "text": "В четири населени места в област Монтана питейната вода е замърсена с колиформи и ешерихия коли, това съобщиха за Радио „Фокус“ – Видин от Регионалната здравна инспекция (РЗИ) в Монтана. 14 проби от питейна вода, взети от централни водоизточници, са изследвали инспекторите на РЗИ-Монтана, като в 4 от тях са открити колиформи и ешерихия коли. Водата на село Винище е замърсена с ешерихия коли, сочат данните от лабораторния анализ, а в питейната вода на селата Студено буче, Мокреш и Златия са открити колиформи.  От средата до края на септември в областта заболелите от ентероколит са 38, а от хепатит „А“ – 4 души.\r\nАнна ЛОЗАНОВА", "date": "2017.11.06", "title": "РЗИ-Монтана: В четири населени места в областта питейната вода е замърсена с колиформи и ешерихия коли"}
{"url": "http://www.focus-news.net/news/2017/11/06/2454323/dobrich-mazhkiyat-tim-na-skh-kaliakra-postigna-dve-pobedi-na-turnira-v-b-republikanska-handbalna-grupa-v-kavarna.html", "text": "Мъжкият тим на СКХ „Калиакра“ постигна две победи на провелия се турнир в „Б“ Републиканска хандбална група, който се състоя на 4 ноември в спортна зала „Олимпиада“ в Каварна, съобщиха от пресцентъра на Община Каварна. Каварненският тим постигна две категорични победи над отбора на Шумен с резултат 31:26, и над Мартен с 38:28. Голмайстор за каварненския отбор бе Руслан Великов с 22 отбелязани гола. Ангел Христов и Красимир Гецов добавиха по 9 точни попадения за крайния успех. Участие взеха и няколко юноши на клуба, които се включиха отлично в мачовете.", "date": "2017.11.06", "title": "Добрич: Мъжкият тим на СКХ „Калиакра“ постигна две победи на турнира в „Б“ Републиканска хандбална група в Каварна"}
{"url": "http://www.focus-news.net/news/2017/11/06/2454324/afp-sauditska-arabiya-predupredi-iran-che-nyama-da-tarpi-deystviya-koito-zastrashavat-natsionalnata-y-sigurnost.html", "text": "Министърът на външните работи на Саудитска Арабия Адел ал Джубаир предупреди Техеран, че страната му няма да толерира „действия, които застрашават“ националната й сигурност, след като в края на миналата седмица хутите в Йемен изстреляха балистична ракета срещу Рияд, предава AFP.\r\n“Интервенциите на Иран в региона са заплаха за сигурността на съседните държави и влияят на мира и сигурността по света. Няма да позволим действия, които застрашават националната ни сигурност“, написа той в социалната мрежа „Туитър“.\r\nПревод и редакция:", "date": "2017.11.06", "title": "AFP: Саудитска Арабия предупреди Иран, че няма да търпи „действия, които застрашават“ националната й сигурност"}
{"url": "http://www.focus-news.net/news/2017/11/06/2454325/rositsa-plachkova-zam-kmet-na-kyustendil-obshtinata-finansira-dovarshitelen-remont-v-sgradata-na-prirodomatematicheskata-gimnaziya.html", "text": "Общината финансира довършителен ремонт в сградата на Природоматематическата гимназия (ПМГ) в Кюстендил. Това каза пред Радио „Фокус” – Кюстендил инж. Росица Плачкова, зам.-кмет на Кюстендил. По думите й от общинския бюджет са направени допълнителни разходи по изпълняваните проекти по Оперативна програма „Региони в растеж”, като за Природоматематическа гимназия Общинският съвет е одобрил и е сключен договор за довършване на външните фасади на сградата, като цената на този ремонт е 82 772 лева. „Учениците ползват от днес ремонтираните сгради – и в Началното училище, и в ПМГ. В сградата на Природоматематическата гимназия, в която се помещават двете училища, работите са приключили окончателно, учениците от днес учат там”, каза Росица Плачкова.\r\nВенцеслав ИЛЧЕВ", "date": "2017.11.06", "title": "Росица Плачкова, зам.-кмет на Кюстендил: Общината финансира довършителен ремонт в сградата на Природоматематическата гимназия"}
{"url": "http://www.focus-news.net/news/2017/11/06/2454326/sport-kuchine-lube-na-tsvetan-sokolov-pobedi-azimut-modena-na-radostin-stoychev-s-31-geyma.html", "text": "Шампионът на Италия Кучине Лубе с национала Цветан Соколов в редиците си победи като гост отбора на българския треньор Радостин Стойчев Азимут Модена с 3:1 гейма, в мач игран пред повече от 5 хиляди зрители в зала „Пала Панини“. Отборът на Стойчев е втори във временното класиране на италианското първенство, а Лубе са четвърти.", "date": "2017.11.06", "title": "Спорт: Кучине Лубе на Цветан Соколов победи Азимут Модена на Радостин Стойчев с 3:1 гейма"}
{"url": "http://www.focus-news.net/news/2017/11/06/2454327/zam-predsedatelyat-na-gerb-tsvetan-tsvetanov-v-byala-20-000-leva-dava-gerb-za-zavarshvaneto-na-hrama-sveti-panteleymon-v-byala.html", "text": "Изпълнителната комисия на ГЕРБ реши 20 000 лева от държавната субсидия на партията да бъдат дарени за завършването на храма „Свети Пантелеймон“ в квартал „Гара Бяла“. Това каза в град Бяла зам.-председателят на ГЕРБ и председател на ПГ на партията Цветан Цветанов, съобщиха от пресцентъра на ПП ГЕРБ. Цветанов, заедно с народния представител от ГЕРБ-Русе и областен координатор на партията Пламен Нунев и кмета на Община Бяла Димитър Славов, направиха преглед на строежа на новия храм. В момента е завършен грубият строеж на църквата, като са поставени куполите. Цветанов приятелства високо делото, подето от Община Бяла и подкрепено от депутатите и Министерския съвет. Той приветства дарителската кампания за съграждането на храма. Преди по-малко от 2 месеца лично Негово Светейшество патриарх Неофит разгледа напредъка на строителството и пое ангажимент да присъства на освещаването му през 2018 година.\r\nЖители на квартала изразиха пред Цветанов, народния представител и кмета благодарността си за съграждането на новия храм.\r\nВ Бяла Цветан Цветанов съобщи още, че ГЕРБ дарява 100 000 лв. от партийната си субсидия за закупуването на електроуреди от първа необходимост за пострадалите домакинства в общините Камено и Бургас. С дарената сума ще бъде закупувана приоритетно бяла техника - хладилници, готварски печки и бойлери. След наводненията в края на миналия месец, 318 броя уреди трябва да бъдат закупени за пострадалите домакинства в община Бургас и около 400 – за община Камено.", "date": "2017.11.06", "title": "Зам.-председателят на ГЕРБ Цветан Цветанов в Бяла: 20 000 лева дава ГЕРБ за завършването на храма „Свети Пантелеймон“ в Бяла"}
{"url": "http://www.focus-news.net/news/2017/11/06/2454328/boyana-kirilova-obshtina-velingrad-pravitelstvoto-osiguri-na-obshtinata-1-718-000-mln-lv-za-izgrazhdane-na-novo-uchilishte-v-selo-birkova.html", "text": "Правителството осигури средства на Община Велинград в размер от 1 718 000 млн. лв. за изграждане на ново училище в село Биркова, съобщи за Радио „Фокус” – Пазарджик Бояна Кирилова, експерт в Общината. По нейни думи към настоящия момент в ОУ „Д-р Петър Берон” се обучават 158 деца от село Биркова и съседните населени места, като условията за учениците са изключително неблагоприятни и поради недостатъчния брой на класни стаи учебното заведение се посещава от учениците на две смени. Кирилова посочи, че преди години са били положени основите за строеж на нова сграда, но поради липса на средства проектът не е бил осъществен. \r\n„ОУ „Д-р Петър Берон“ ще има нова сграда, в която децата на Биркова и съседните населени места ще получат по-добра начална образователна стъпка за тяхното развитие в бъдеще. За строежа на новото училище по сметките на Общината вече е постъпила сумата от 1 718 000 лева. До дни  ще стартира процедурата по възлагане на обществена поръчка за избор на фирма-изпълнител по строителните дейности”, уточни Кирилова. Тя каза също, че преди два месеца, след решение на Министерски съвет, правителството е отпуснало на Община Велинград допълнителна целева сума в размер 1 620 000 лева за изграждане на детска градина в село Драгиново. Заедно с тези средства във Велинград за тази година, вече са постъпили повече от 3 000 000 млн. лв. за образователна инфраструктура.", "date": "2017.11.06", "title": "Бояна Кирилова, Община Велинград: Правителството осигури на Общината 1 718 000 млн. лв. за изграждане на ново училище в село Биркова"}
{"url": "http://www.focus-news.net/news/2017/11/06/2454329/blagoevgrad-zapochna-montiraneto-na-traditsionnite-koledni-kashtichki-v-grada.html", "text": "Започна монтирането на традиционните коледни къщички в Благоевград, съобщиха от пресцентъра на Община Благоевград. Превърналите се в традиция коледни къщички в Благоевград отново намират своето запазено място на площад „Георги Измирлиев“. Тяхното монтиране започна от днес. Един от най- атрактивните елементи в коледно- новогодишната празнична програма на Община Благоевград са именно къщичките, които благоевградчани с усмивка наричат „весели“. И тази година те са 12 на брой и ще бъдат разположени на площадното пространство. В тях ще бъдат предлагани обичайните промишлени стоки, артикули с коледна тематичност, а в останалите храни и напитки. Коледните съоръжения ще радват жители и гости на града до 7 януари, когато ще бъдат демонтирани. Къщичките допълват празничното настроение в Благоевград паралелно с богатата коледна украса, която Общината  поставя традиционно, както в централна градска част, така и в кварталите на областния център.", "date": "2017.11.06", "title": "Благоевград: Започна монтирането на традиционните коледни къщички в града"}
{"url": "http://www.focus-news.net/news/2017/11/06/2454330/mina-andreeva-ek-sreshtata-mezhdu-zhan-klod-yunker-i-boyko-borisov-na-8-noemvri-shte-bade-otsenka-za-tova-kolko-e-podgotvena-balgariya-za-predsedatelstvoto.html", "text": "Срещата между председателя на ЕК Жан-Клод Юнкер и премиера Бойко Борисов ще бъде оценка за това колко е подготвена България за Председателството. Това каза пред журналисти Мина Андреева, зам.-говорител на Европейската комисия по повод предстоящата среща между председателя на ЕК Жан-Клод Юнкер и премиера Бойко Борисов на 8 ноември в Брюксел, предаде репортер на Агенция „Фокус“. „За първи път българските политици ще се запознаят с колегите си, с които ще работят по време на Българското председателство“, посочи тя. „За първи път министър Лиляна Павлова ще обясни как върви координацията на работата и какви ще са общите приоритети по време на Председателството“, обясни Мина Андреева. „Жан-Клод Юнкер със сигурност ще повтори, че за него е много важно България да е в Шенген“, коментира зам.-говорителят на ЕК. „На срещата всеки комисар ще се запознае със секторалния си министър и ще обсъдят кои ще бъдат важните досиета“, каза още тя.\r\nБиляна ИВАНОВА", "date": "2017.11.06", "title": "Мина Андреева, ЕК: Срещата между Жан-Клод Юнкер и Бойко Борисов на 8 ноември ще бъде оценка за това колко е подготвена България за Председателството"}
{"url": "http://www.focus-news.net/news/2017/11/06/2454331/kyustendil-bivshiyat-direktor-na-hudozhestvenata-galeriya-v-grada-mihail-kaldaramov-shte-predstavi-svoyata-kniga-za-detsa.html", "text": "Бившият директор на художествената галерия в Кюстендил Михаил Кълдаръмов ще представи своята книга за деца. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Първата детска книга на писателя ще бъде представена на 9 ноември от 18.00 часа в художествена галерия „Владимир Димитров – Майстора”. „Едно малко момиче заминава с родителите си в далечна Малайзия. Ще се върне оттам с вързопче истории за дракони, крокодили, маймуни, падащи от небето риби и за какво ли още не. Даже има и една история с шарени топки, в която прелита пиленцето Жълтурко. Всичко това е разказано с много любов, с много смях и настроение”, каза Дима Укалска. По думите й книгата ще се чете с вълнение и интерес не само от децата, но и от всички, които са съхранили у себе си любопитството към света, чувството си за хумор и спомена за неповторимото детство.\r\nВенцеслав ИЛЧЕВ", "date": "2017.11.06", "title": "Кюстендил: Бившият директор на художествената галерия в града Михаил Кълдаръмов ще представи своята книга за деца"}
{"url": "http://www.focus-news.net/news/2017/11/06/2454332/pazardzhik-goryal-e-avtomobilat-na-bivshiya-upravitel-na-napoitelni-sistemi-v-grada.html", "text": "Тази нощ в Пазарджик е горял лек автомобил, собственост на млада жена, каза за Радио „Фокус“ – Пазарджик говорителят на Областната дирекция на МВР Мирослав Стоянов. Той уточни, че след получаването на сигнала на мястото са изпратени екипи на полицията и пожарната. „Огънят е потушен, като е е засегнат двигателят, предната част на автомобила – капака и бронята. Извършен е оглед на мястото на инцидента. Работи се паралелно по две версии: за техническа неизправност, причинила пожара, а също и за умишлен палеж“, обясни Стоянов. Лекият автомобил „Мерцедес“ е собственост на бившия управител на „Напоителни системи“ в Пазарджик Теодора Спасова.\r\nВаня НИКОЛОВА", "date": "2017.11.06", "title": "Пазарджик: Горял е автомобилът на бившия управител на „Напоителни системи“ в града"}
{"url": "http://www.focus-news.net/news/2017/11/06/2454333/plovdiv-obnoveniyat-rotari-park-be-otkrit-v-rayon-trakiya.html", "text": "Обновеният „Ротари парк” бе открит в район „Тракия” в Пловдив, предаде репортер на Радио „Фокус” – Пловдив. Паркът, който включва три зони, бе открит от кмета на Пловдив Иван Тотев. Инвестициите в парка са в размер на 43 000 лева. \r\n„От началото на мандата се опитваме да обновим детската площадка тук. Тази година, благодарение на Общината, отделихме средства и направихме тази тризонова площадка, която става голямо и безопасно място за игра”, каза районният кмет Костадин Димитров. Първата зона е за игра на деца до 12 години, другата - за деца от 1 до 3 години и третата зона е място с люлки. Остава да бъде обновен паркът и в посока към Околовръстното шосе. Там ще бъдат изградени игрища за тенис, футбол и фитнес на открито. Районният кмет посочи, че още една площадка ще бъде завършена до дни – до блок 106, за която се чакат уредите за оборудването й. Планира се изграждането и на детска площадка при блок 292.\r\nЦветана ТОНЧЕВА", "date": "2017.11.06", "title": "Пловдив: Обновеният „Ротари парк” бе открит в район „Тракия”"}
{"url": "http://www.focus-news.net/news/2017/11/06/2454334/washington-examiner-sauchenitsi-na-napadatelya-ot-teksas-razkriha-che-toy-e-propovyadval-ateizam-v-internet.html", "text": "Съученици на нападателя от Тексас Девин Патрик Кели от гимназията го описаха като депресиран стар човек и депресиран атеист, който се е борил с Господ в интернет, пише американското издание Washington Examiner.\r\n“Той е първият атеист, с който съм се срещал. След гимназията отиде във Военновъздушните сили, където го разжалваха, но нямам представа защо“, заяви Патрик Бойс, който е бил негов съученик.\r\n„Бях шокиран (от новината). Все още не ми е ясно как е могъл да го направи“, добави Бойс. „Той има едно или две деца, напълно нормално, но си беше тих човек и напоследък изглеждаше депресиран“.\r\nДруг съученик, Нина Роуз Нава, заяви, че когато се е случила стрелбата, тъкмо е била изтрила Кели от „Фейсбук“ заради публикациите му. Кристофър Лео Лонгория каза, че го е изтрил от социалната мрежа по същите причини.\r\nПревод и редакция:", "date": "2017.11.06", "title": "Washington Examiner: Съученици на нападателя от Тексас разкриха, че той е проповядвал атеизъм в интернет"}
{"url": "http://www.focus-news.net/news/2017/11/06/2454335/mina-andreeva-ek-zhan-klod-yunker-shte-uchastva-v-ofitsialnoto-zapochvane-na-balgarskoto-predsedatelstvo-na-11-i-12-yanuari.html", "text": "На 11 и 12 януари Жан-Клод Юнкер ще посети София и ще участва в официалното започване на Българското председателство. Това каза Мина Андреева, зам.-говорител на Европейската комисия на среща с журналисти в Брюксел, предаде репортер на Агенция „Фокус“. „Това е историческа възможност за България да реши какво ще се обсъжда на европейско ниво, как ще се приемат важни предложения и какво ще бъде бъдещето на Европа“, заяви тя. „Брекзит ще стане на 30 март 2019 година, само няколко седмици преди европейските избори. Трябва да кажем на европейските граждани- ето тук е алтернативата“, коментира Мина Андреева. На въпрос как оценява перспективата за присъединяването на страните от Западните Балкани в ЕС и ролята на България тя обясни: „Единственият начин тези страни да се помирят и да имаме приятелски отношения е диалогът. Както Юнкер и Борисов дискутираха България като медиатор, който познава региона и интересите на тези страни може наистина да помогне“. \r\nБиляна ИВАНОВА", "date": "2017.11.06", "title": "Мина Андреева, ЕК: Жан-Клод Юнкер ще участва в официалното започване на Българското председателство на 11 и 12 януари"}
{"url": "http://www.focus-news.net/news/2017/11/06/2454336/kostadin-aleksov-kmet-na-plovdivskoto-selo-bolyartsi-izgradeni-sa-tri-novi-ulitsi-v-seloto-pochti-gotova-e-i-novata-detska-ploshtadka.html", "text": "Три нови улици са изградени тази година в село Болярци, община Садово. Това съобщи в предаването „Садово в сърцето на Тракия“ на Радио „Фокус“ – Пловдив кметът на селото Костадин Алексов. Селото е най-голямото в общината и е разделено на център, горно и долно село. И в трите зони е изградена по едно нова улица. Към края е и изграждането на нова детска площадка в центъра на селото. „Извършваме ремонти, поддържаме и чистотата на селото на ниво”, каза още Алексов. Догодина работата по инфраструктурата на селото ще продължи. Все още има улици, които не са посипани и с чакъл, но те не са много. Кметът е убеден, че във времето ще се справят и с тях.\r\nпрез зимата две машини ще чистят уличната мрежа в Болярци, каза още Костадин Алексов. Техниката е на частни фирми, наети с граждански договор. Обезпечени са и горивата за детската градина, училището, пенсионерския клуб и кметството. Жителите на селото нямат проблем и с пътните връзки с общинския център Садово, както и с Асеновград. „Пътищата са наскоро ремонтирани и в момента са на ниво“, подчерта кметът.\r\nБолярци е осветено добре, няма престъпност там, подчерта Костадин Алексов.\r\nЦветана ТОНЧЕВА", "date": "2017.11.06", "title": "Костадин Алексов, кмет на пловдивското село Болярци: Изградени са три нови улици в селото, почти готова е и новата детска площадка"}
{"url": "http://www.focus-news.net/news/2017/11/06/2454337/ministar-nikolina-angelkova-dannite-ot-poslednoto-statistichesko-prouchvane-za-balgarskiya-turizam-ni-davat-uverenost-che-aktivnata-ni-deynost-za-razvitieto-mu-varvi-v-pravilnata-posoka.html", "text": "Данните от последното статистическо проучване ни дават увереност, че активната ни дейност за развитието на българския туризъм върви в правилната посока. Това заяви министърът на туризма Николина Ангелкова по повод експресен сондаж на „Галъп интернешънъл“, според който 68 на сто от българите намират, че туризмът у нас върви към по-добро, съобщиха от пресцентъра на министерството. \r\nЩе продължим да развиваме и надграждаме инициативите си, да работим за устойчиво развитие на туризма, ще следваме тази посока, която е правилна, както се вижда и от оценките на хората, каза още министър Ангелкова и припомни рекордните ръстове, които бележи секторът у нас.  \r\nДо септември месец тази година общият брой посещения на чуждестранни туристи в България е 7 492 630. Бележим ръст от близо 8 на сто спрямо същия период на миналата година. По данни на БНБ 5,2 млрд. лв. са приходите от международен туризъм за първите 8 месеца на годината.\r\nРавносметката за летния туристически сезон е изключително добра, каза още министърът на туризма. Според статистическите данни в периода юни-септември общият брой на чуждестранни туристи у нас е 5,3 млн. Ръстът спрямо същите месеци година по-рано е 5,7%. Очакванията ни и за зимния сезон са той да бъде много успешен и да надградим миналогодишните постижения, заяви министър Ангелкова.\r\nБългария е атрактивна дестинация за четири сезона, която може да предложи качествен и конкурентен туристически продукт. Една от основните ни цели е да популяризираме тези възможности, културата, историята и природни дадености на страната ни, допълни министър Ангелкова.", "date": "2017.11.06", "title": "Министър Николина Ангелкова: Данните от последното статистическо проучване за българския туризъм ни дават увереност, че активната ни дейност за развитието му върви в правилната посока"}
{"url": "http://www.focus-news.net/news/2017/11/06/2454338/afp-sasht-vazobnovi-ogranicheno-izdavane-na-vizi-v-turtsiya.html", "text": "САЩ възобновиха частично издаването на визи в Турция, след дипломатическия скандал между съюзниците от НАТО, по време на който консулските услуги бяха прекратени, предава AFP, като се позовава на дипломатически източници.\r\nСъединените американски щати предприеха този ход един ден преди визитата на турския премиер Бинали Йълдъръм във Вашингтон, по време на която той ще проведе разговори с вицепрезидента на САЩ Май Пенс. Американците спряха да издават визи за турски граждани на 8 октомври, а това накара турците да отговорят по идентичен начин. Това се случи, след като турските власти задържаха сътрудник на американското консулство в Истанбул по обвинение за връзки с Фетулах Гюлен и неговата организация, която е обявена за терористическа от Анкара.\r\nПревод и редакция:", "date": "2017.11.06", "title": "AFP: САЩ възобнови ограничено издаване на визи в Турция"}
{"url": "http://www.focus-news.net/news/2017/11/06/2454339/vitseprezidentat-iliyana-yotova-palnotsennata-integratsiya-na-detsata-bezhantsi-v-balgariya-e-vazmozhna-samo-chrez-obrazovanie.html", "text": "Расте броят на непридружените деца, които влизат в България, а в същото време едва около една трета искат да посещават училище. Българските институции трябва да насочат тези деца към образователната ни система, за да могат те да получат своята пълноценна интеграция в обществото. Това посочи вицепрезидентът Илияна Йотова, която проведе на „Дондуков“ 2 работен обяд с жените - ръководители на дипломатически мисии у нас, съобщиха от прессекретариата на държавния глава. Според Илияна Йотова е необходимо дебатът по многогодишната финансова рамка на ЕС да получи нова насока. „Досега повече средства бяха разходвани за охрана и укрепване на границите, би следвало оттук нататък да се отделят средства за обучението и интеграцията на децата, които са най-уязвими да попаднат в обхвата на радикални елементи“, подчерта Илияна Йотова.\r\n„Европа все още не е подготвена за проблема с непридружените деца и се надява, че те просто ще отидат в друга държава“ каза по време на срещата посланика на Република Хърватия у нас Лйерка Алайбег.\r\n„Жените, бягащи от конфликти, също са сред най-застрашените. Те стават жертва на трафик и съвременно робство“, обърна внимание върху тази тема Илияна Йотова и изрази надежда, че дипломатите ще съдействат за включването на медиатори и психолози, които да работят за обратното интегриране на тези жени в обществото. Добри практики сподели госпожа Ирит Лилиан – посланик на Държавата Израел, които биха могли да станат солидна основа на една бъдеща, обща инициатива.\r\nОт своя страна посланика на Обединеното Кралство Ема Хопкинс отбеляза, че посолствата работят активно и пълноценно с представители на Българския червен кръст по въпроса за справянето с мигрантската криза. \r\nВ хода на разговора посланиците на държави от Африка и Близкия Изток – Н.пр. г-жа Ахмед, посланик на Република Судан, г-жа Закия ел Мидауи – посланик на Кралство Мароко, г-жа Надра Саяф – посланик на Сирийска Арабска Република и г-жа Латифа Беназза – Алжирска демократична и народна република, отбелязаха, че България е държавата, която от десетилетия поддържа много добри дипломатически контакти с техните страни и те се надяват тези отношения да се задълбочат за напред. Те посочиха, че имат огромен опит по отношение на миграцията и биха били много полезни в тази сфера. Посланиците от азиатските и южноамериканските страни изразиха надежда, че България отново ще задълбочи дипломатическите си отношения с тях в областта на образованието, обучението и инвестициите. Те отбелязаха, че очакват от ЕС и България в частност не само помощи, отпускани при кризи, а засилени търговски връзки, чрез които да се създават работни места за младите хора в техните държави, за да не емигрират, а да останат да живеят там.\r\nНа срещата бяха обсъдени актуалните теми от дневния ред на Европейския съюз, сред които кохезията и отстояването на тази политика, както и реформата на Дъблинска система за даване на убежище в ЕС, която трябва да приключи по време на предстоящото Българско председателство на Съвета на Европейския съюз.", "date": "2017.11.06", "title": "Вицепрезидентът Илияна Йотова: Пълноценната интеграция на децата бежанци в България е възможна само чрез образование"}
{"url": "http://www.focus-news.net/news/2017/11/06/2454340/tass-prezidentat-na-moldova-dodon-i-negovata-sotsialisticheska-partiya-sa-s-nay-visok-reyting-na-populyarnost-v-stranata.html", "text": "Президентът на Молдова Игор Додон е най-популярният политик в Молдова. Това показват резултатите от социологическо проучване, проведено от Фонда за обществено мнение през октомври, предава ТАСС.\r\nДодон получава доверието на 35,7% от запитаните, а на второ място е загубилата президентските избори срещу него Майя Санду, която е и лидер на опозиционната „Партия на действието и солидарността“(ПДС), която получава 21,5%.\r\nСред партиите води Партията на социалистите на Република Молдова, която поддържа президента, като за нея биха гласували 50,3% от запитаните избиратели. След нея е ПДС на Санду, която би получила 25,9%.\r\nСоциологическото проучване е показало още, че около 85% от запитаните са недоволни от състоянието на Молдова. 50,4% подкрепят разширяването на пълномощията на президентската институция. 54% са за сближаване с Русия, а останалите подкрепят сближението със Запада.\r\nПроучването е направено в периода между 7 и 29 октомври сред 4517 пълнолетни граждани на Молдова.\r\nПревод и редакция:", "date": "2017.11.06", "title": "ТАСС: Президентът на Молдова Додон и неговата социалистическа партия са с най-висок рейтинг на популярност в страната"}
{"url": "http://www.focus-news.net/news/2017/11/06/2454341/sport-tervel-pulev-shte-se-boksira-sreshtu-svetoven-shampion-v-berlin-na-11-noemvri.html", "text": "Тервел Пулев ще се боксира срещу бившия междинен шампион на Световната боксова асоциация и бронзов медалист от Олимпиадата в Лондон през 2014 година Валери Брудов. Това ще се случи на 11 ноември в Берлин, където българин ще участва в международната боксова гала вечер.", "date": "2017.11.06", "title": "Спорт: Тервел Пулев ще се боксира срещу световен шампион в Берлин на 11 ноември"}
{"url": "http://www.focus-news.net/news/2017/11/06/2454342/aktualna-patna-patna-obstanovka-ka.html", "text": "Температурите са в интервала от +3 до + 17. Времето над цялата страна е предимно ясно. Слаб вятър духа в областите Кърджали, Перник, Плевен, Разград, Смолян и Търговище. Пътните настилки са предимно сухи. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n -\tАвтомагистралите; \r\n -\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n -\tпът I-1 Благоевград-ГКПП „Кулата“;\r\n -\tпът I-4 п. в. „Коритна“-Велико Търново-Шумен;\r\n -\tпът I-5 Русе-Велико Търново;\r\n -\tпът I-8 ГКПП „Калотина“-София;\r\n -\tпът I-9 Варна-Бургас;\r\n -\tпът II-18 Околовръстен път София;\r\n -\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци. Срок до 15.11.2017 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ Хемус от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 07.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Движението по път I-1 Княжево – Владая в района на Владая от км 277+610 до км 278+566 се осъществява двупосочно в лявото платно посока София. поради ремонтни дейности в дясното платно посока Перник. Срок 08.11.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: Движението по път I-7 Мокрен – п.в. Петолъчката от км 225+600 до км 226+000 се осъществява в едната лента поради частични ремонтни дейности на асфалтовата настилка. Срок до 13.11.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново от км 79+300 до км 80+000 е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 12.11.2017 г.\r\nПът II-99: Движението по път II-99 в участъка Бургас – река Караагач от км 0+000 до км 49+000 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци. Срок до 13.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението по път ІІІ-101 Бутан –Гложене от км 81+000 до км 85+100 е ограничено поради ремонтни дейности.\r\nОбходен маршрут: Бутан-Софрониево-Мизия-Гложене. Срок до 09.11.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна - Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала – Смирненски-Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента на участъци,  поради частични ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-701: Движението по път ІІІ-701 с. Грънчарово – с. Секулово от км 0+000 до км 12+300 се осъществява с повишено внимание поради изсичане на храсти и млада гора. Създадена е ВОБД с предупредителни пътни знаци и конуси. Срок до 09.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности:\r\nПът ІІІ-701: Движението по път III-701 Секулово – Нови пазар в участъка на село Никола Козлево се осъществява в една лента поради превантивен ремонт. Срок до 10.11.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.06", "title": "Актуална пътна пътна обстановка към 17.30 часа"}
{"url": "http://www.focus-news.net/news/2017/11/06/2454343/ministar-nikolina-angelkova-otkri-balgarskiya-shtand-na-izlozhenieto-wtm-v-london.html", "text": "Министърът на туризма Николина Ангелкова откри българския национален щанд на международното туристическо изложение WTM в Лондон – най-голямото в света за професионалисти, съобщиха от пресцентъра на министерството. На борсата, която се провежда от 6 до 8 ноември, се очаква да присъстват над 70 министри с ресор туризъм от различни държави.    \r\nБългария се представя в британската столица с национален щанд от почти 300 кв. м., в който се включват 16 туристически компании и общини от страната. Те разкриват потенциала й като целогодишна дестинация с акцент върху културно-историческия, морския, балнео- и СПА, зимния и ски туризма. В цялостната визия за страната са показани и други форми на специализирани услуги – еко- и селски, винен и гурме, конгресен и събитиен, голф, ловен, приключенски туризъм.\r\nПосетителите проявяват силен интерес към щанда на България. Сред основните атракции на него е 3D дигиталният корнер, който е съвместна инициатива за насърчаване на културния туризъм между студентите от Русенския университет и Министерството на туризма. Принтерът възпроизвежда миниатюри на известни туристически забележителности у нас, които могат да се получат на място. Сред тях са прочути крепости, манастири и църкви, паметници, природни феномени. „Проектът вече действа и е успешен резултат от нашето сътрудничество с академичната общност, той нагледно разкрива част от огромното културно наследство на страната ни“, подчерта министър Ангелкова.   \r\nВ рамките на изложението се представя и интернет платформата с мобилно приложение I love Bulgaria, която е част от плана за дигитализация на маркетинговата и рекламната политика на министерството. Разработката, която стартира миналата година, обхваща 100-те национални туристически обекта и нови забележителности от редица общини по Черноморското крайбрежие и вътрешността на страната. След сканиране на QR кода им посетителят се „озовава“ сред уникални за туриста маршрути.\r\nНа щанда е монтиран и тъч скрийн с достъп до официалния туристически портал на България, чрез който посетителите могат да получат нагледна информация за конкретно място или забележителност. Те могат да ползват VR очила, за да добият реална представа за обектите с панорамно изображение, а също и да получат малък сувенир. \r\nСред любопитните атракции на българския щанд е автентичен стан, на който се тъкат прочутите чипровски килими – световно културно наследство под закрилата на ЮНЕСКО. Всеки посетител може да седне на по-малък стан, за да опита да подреди сам шарките им. Всеки ден се провеждат и дегустации на отбрани български вина и кулинарни специалитети, а на финала на изложението около щанда ще се вихрят традиционни български народни танци.", "date": "2017.11.06", "title": "Министър Николина Ангелкова откри българския щанд на изложението WTM в Лондон"}
{"url": "http://www.focus-news.net/news/2017/11/06/2454344/zam-ministar-denitsa-nikolova-shte-otkrie-desetoto-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма „Региони в растеж“ 2014-2020 г. Деница Николова ще открие Десетото заседание на Kомитета за наблюдение на ОПРР. То ще се проведе утре – 7 ноември, от 09.30 часа, в зала „Мусала“ на хотел „Хилтън“. Това съобщиха от пресцентъра на Министерството на регионалното развитие и благоустройството. Участие в заседанието ще вземат представители на Европейската комисия, кметове на общини, бенефициенти на програмата, представители на държавни и неправителствени институции. \r\nВ дневният ред са включени представяне на информация относно актуалното състояние на ОП „Региони в растеж“ 2014-2020 г. и представяне, обсъждане и одобряване на изменение на критерии за подбор на операции по процедура „Изпълнение на Интегрирани планове за градско възстановяване и развитие 2014-2020“ по Приоритетна ос 1 „Устойчиво и интегрирано градско развитие на ОПРР  и др.", "date": "2017.11.06", "title": "Зам.-министър Деница Николова ще открие Десетото заседание на Комитета за наблюдение на Оперативна програма „Региони в растеж“ 2014-2020 г."}
{"url": "http://www.focus-news.net/news/2017/11/06/2454345/bbc-liderat-na-leybaristite-iska-kralitsata-da-se-izvini-za-investitsiite-si-v-ofshorna-zona.html", "text": "Лидерът на Лейбъристката партия на Великобритания Джереми Корбин е поредният политик, който смята, че Кралица Елизабет II трябва да се извини, че е инвестирала в офшорна зона, избягвайки данъчно облагане в Обединеното кралство, предава BBC.\r\nКорбин участва на конференция, по време на която получи въпрос дали Кралицата трябва да се извини за това, че е инвестирала в офшорна зона. Той отговори, че всеки, който влага пари в такива зони, с цел да избегне данъчно облагане, трябва „не само да се извини, но и да осъзнае какво причинява на обществото ни“.\r\nПревод и редакция:", "date": "2017.11.06", "title": "BBC: Лидерът на Лейбъристите иска Кралицата да се извини за инвестициите си в офшорна зона"}
{"url": "http://www.focus-news.net/news/2017/11/06/2454346/blagoevgrad-uchenitsite-ot-su-paisiy-hilendarski-v-selo-parvomay-sa-s-visoki-rezultati-na-vanshnite-otsenyavaniya-i-darzhavniya-zrelosten-izpit.html", "text": "Учениците от СУ „Паисий Хилендарски” в село Първомай показват високи резултати на външните оценявания и Държавния зрелостен изпит. Това каза за предаването „Петрич – древен и вековечен” на Радио „Фокус” – Пирин Румен Стоянов, директор на учебното заведение. По думите му към днешна дата в училището се обучават 416 ученици. „Те са в дневна форма на обучение, като са разпределени в класове от 1-ви до 12-ти. Всички паралелки са двойни, с изключение на 7 клас. Справяме се доста добре и показваме високи резултати“, подчерта Стоянов. \r\nТой допълни, че историческото минало на училището е доста интересно, защото то отваря врати през 1947 година, което всъщност е 8 години преди да бъде създадено село Първомай. „Тук е имало няколко малки къщи, в които са живеели семейства. Те се обединили около идеята, че имат нужда децата им да учат тук на място, защото до този момент се е налагало да пътуват до съседни населени места. От 16 септември 1947 година започва учебният процес, а 8 години по-късно село Първомай е признато за населено място”, посочи Стоянов. Той заяви, че през 1957 година е открита първата сграда на училището, която е изградена със съвместни усилия на населението и подкрепата на Община Петрич и държавата. „Най-напред училището започва да действа в една класна стая, но по-късно се разширява и така години по-късно учениците стават над 700”, каза още Румен Стоянов.\r\nЛивия НИНОВА", "date": "2017.11.06", "title": "Благоевград: Учениците от СУ „Паисий Хилендарски” в село Първомай са с високи резултати на външните оценявания и Държавния зрелостен изпит"}
{"url": "http://www.focus-news.net/news/2017/11/06/2454347/veska-mircheva-kmet-na-plovdivskoto-selo-popovitsa-do-sedmitsa-shte-priklyuchi-remontat-na-pravoslavniya-hram-sveti-duh.html", "text": "До седмица ще приключи ремонтът на православния храм „Свети Дух” в село Поповица, община Садово. Това съобщи в предаването „Садово в сърцето на Тракия” на Радио „Фокус” – Пловдив кметът на селото Веска Мирчева. Църквата, която е една от културните забележителности на селото, не е ремонтирана от 15 години, каза Мирчева. Миналото лято е бил позлатен куполът, а сега е била подменена дограмата и е оцветена отвън и отвътре. Средствата са осигурени от общинския бюджет и от дарения. От Пловдивската митрополия са били осигурени 5 000 лева за покрива на църквата. Направена е и нова алея, който минава покрай храма. Всички в селото се надяват за Коледа църквата да е напълно готова. \r\n„Това е единствената църква, която е на хубаво място и се вижда от път Е-80”, каза Веска Мирчева. По думите й ще са необходими още поне 20 000 лева за почистване на канализацията около църквата, тъй като при обилни валежи там се наводнява. Канализацията не е почиствана от години.\r\nЦветана ТОНЧЕВА", "date": "2017.11.06", "title": "Веска Мирчева, кмет на пловдивското село Поповица: До седмица ще приключи ремонтът на православния храм „Свети Дух”"}
{"url": "http://www.focus-news.net/news/2017/11/06/2454348/plovdiv-obshtinski-savetnitsi-ot-gerb-otkriha-nova-detska-ploshtadka-v-grada.html", "text": "Нова детска площадка бе открита днес в най-младия пловдивски район „Тракия“, съобщиха от пресцентъра на ПП ГЕРБ. На събитието присъстваха кметът на Пловдив и областен координатор на ГЕРБ Иван Тотев, кметът на „Тракия“ и районен ръководител на партийната структура Костадин Димитров, общински съветници и районни кметове от ГЕРБ в града под тепетата. \r\nНовата детска площадка се намира в Ротари парк и е разделена на три зони - за деца до три, над три и до дванадесет години и място с люлки. Реализирана е с финансовата подкрепа на Община Пловдив, а стойността на обновяването е 43 000 лева.\r\nВ близките дни ще бъде готова още една детска площадка в „Тракия“ – до блок 106. Така работата по планираните за тази година съоръжения в района вече приключва.\r\nАдминистрацията е спечелила и проект на стойност 10 000 лева по ПУДООС до блок 292, площадката е обновена и готова за игра на децата.", "date": "2017.11.06", "title": "Пловдив: Общински съветници от ГЕРБ откриха нова детска площадка в града"}
{"url": "http://www.focus-news.net/news/2017/11/06/2454349/kathimerini-metroto-v-atina-nyama-da-se-dvizhi-vav-vtornik-sutrinta.html", "text": "Служителите на метрото в Атина ще стачкуват във вторник сутринта, което означава, че след 9 часа то ще спре да се движи, пише англоезичната версия на гръцкото издание Kathimerini.\r\nСлужителите в метрото изразяват протеста си срещу плановете за приватизация на държавната компания. Влаковете ще спрат да се движат по линии 2 и 3, включително линията, която обслужва международното летище на Атина, но първа линия ще продължи да оперира през целия ден. \r\nРаботниците от фирма „СТАСИ“, която оперира метрото, заплашиха да разширят стачните си действия, ако плановете за приватизация не бъдат отхвърлени.\r\nПревод и редакция:", "date": "2017.11.06", "title": "Kathimerini: Метрото в Атина няма да се движи във вторник сутринта"}
{"url": "http://www.focus-news.net/news/2017/11/06/2454350/ministar-nikolina-angelkova-posreshtna-ministara-na-turizma-na-indoneziya-na-balgarskiya-shtand-na-nay-golyamoto-izlozhenie-wtm-v-london.html", "text": "Министърът на туризма Николина Ангелкова разговаря с Ариеф Яхия, министър на туризма на Индонезия. Срещата се проведе на българския щанд на най-голямото международно изложение за професионалисти в туризма WTM в Лондон. Това съобщиха от пресцентъра на Министерството на туризма. Основен фокус на дискусията бе обменът на опит в инвестиционната сфера и летния туризъм. За първите 9 месеца от началото на годината отчитаме нарастване от над 26% на посетители от Индонезия у нас. Положителни са и данните за 2016 г., през която се наблюдава ръст от 21,3 на сто на туристи от островната държава, съобщи българският министър. \r\nИ допълни, че страната ни предлага възможности за различни видове туризъм като културно-исторически, зимен, балнео- и СПА туризъм на базата на над 600 вида минерални източника, гурме, селски, които биха отговорили на предпочитанията и търсенето на индонезийските туристи. С цел популяризиране на азиатската култура у нас през лятото се проведе и първият азиатски фестивал в България. Той се организира от 13 дипломатически мисии, сред които и посолството на Индонезия и в партньорство с Министерството на туризма. \r\nПо време на срещата в Лондон двамата министри обсъдиха и възможностите за реализация на инвестиционни проекти. Нарастването на инвестициите в туризма са сред основните приоритети в работата на министерството, обясни министър Ангелкова. Вече е разработена Карта на инвестиционните проекти в туризма, която е достъпна на сайта на ведомството. Секторът има нарастваща роля в икономическото развитие на България, за което свидетелстват броят на чуждестранни туристи у нас и приходите, които устойчиво нарастват. За първите 9 месеца на годината чуждестранните туристи у нас са се увеличили със 7,7 % и достигат близо 7,5 млн. Постъпленията в периода януари-август от международни пътувания възлизат на повече от 5,2 млрд. лева, като нарастват с близо 10%. През 2016 г. отрасълът и свързаните с него икономически дейности у нас са формирали 11,6 млрд. лв., което е близо 13% от брутния вътрешен продукт на страната.", "date": "2017.11.06", "title": "Министър Николина Ангелкова посрещна министъра на туризма на Индонезия на българския щанд на най-голямото изложение WTM в Лондон"}
{"url": "http://www.focus-news.net/news/2017/11/06/2454351/pregled-na-mezhdunarodnite-novini-do-6-chasa-agentsiya-fokus.html", "text": "Отстраненият от длъжност председател на Женералитата в Барселона и още четирима бивши каталунски министри са призовани да се явят пред съда в Белгия на 17 ноември.\r\nИзточник от съдебните кръгове в Брюксел заяви за агенцията, че петимата каталунски политици ще трябва да се явят в съда в 14 часа (местно време) на 17 ноември, когато ще се състои първото изслушване по искането на Испания за екстрадицията им.\r\n*** Полицията в баварското градче Пфафенхофен арестува 28-годишния мъж, който в сутрешните часове на понеделник предизвика заложническа криза, като взе в плен 31-годишна жена, работеща в местната Служба по младежта.\r\nКъм момента не се привеждат подробности около ареста на мъжа. По-рано бе съобщено, че полицията е успяла да установи контакт по телефона с него. \r\nСъгласно разпространената информация, 28-годишният мъж е бил въоръжен с нож, но полицията не изключваше възможността той да разполага и с огнестрелно оръжие. Мъжът се бе барикадирал в една от стаите на третия етаж на сградата със спуснати щори и заключена врата.\r\nРайонът около мястото на инцидента бе отцепен от правоохранителните органи, като на място бе изпратен голям контингент полицейски служители. Властите предполагат, че мотивите за  престъплението са свързани със спор за попечителство.\r\n*** Президентът на Турция Реджеп Таийп Ердоган ще пътува до Москва на 13 ноември, а на следващия ден ще посети и Кувейт.\r\nСпоред съобщението, Ердоган ще проведе разговори с руския си колега Владимир Путин, като се очаква двамата да обсъдят организираната от Кремъл среща за Сирийски общонационален диалог, която беше отложена заради протеста на Анкара против участието на „Партията Демократичен съюз“(PYD) и военното й крило.\r\nОсвен това Ердоган и Путин ще обменят мнения и по теми, като ситуацията в Ирак и Сирия и борбата срещу тероризма.\r\nСлед Москва, турският президент ще отиде в Кувейт, където се очаква основна тема да е дипломатическата криза между Катар и няколко арабски страни, начело със Саудитска Арабия.", "date": "2017.11.06", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/11/06/2454352/mrrb-shte-provede-kampaniya-moyat-grad-e-moyata-krepost-sred-uchenitsi-ot-nachaloto-na-2018-g.html", "text": "Министерството на регионалното развитие и благоустройството (МРРБ) ще проведе образователно-информационна кампания на тема „Моят град е моята крепост“, в която деца от отделните общини и области на всички български региони ще се състезават, показвайки своите знания за историята, бъдещето и настоящето на техните градове. Целта е не просто да привлечем интереса на младите и техните родители, но и да покажем как с провежданата регионална политика, свързана в максимална степен с полагането на грижи към подрастващото поколение, помагаме младите български граждани да остават по родните си места. Това обяви министърът на регионалното развитие и благоустройството Николай Нанков при откриването на Годишното информационно събитие на Оперативна програма „Региони в растеж” 2014-2020 г., съобщиха от пресцентъра на МРРБ. Министърът подчерта, че кампанията комуникира с една от основните цели на правителството за балансирано развитие на регионите и ще започне да се изпълнява още в началото на 2018 г. с подкрепата на Оперативна програма „Региони в растеж“ 2014-2020 г. \r\nНиколай Нанков отчете, че 2017 г. е била изключително успешна по отношение на Оперативна програма „Региони в растеж“ 2014-2020 г. Обявени за кандидатстване с проекти са 12 процедури на стойност над 2,3 млрд. лв., което е 78% от общия бюджет на програмата. Сключени са 425 договора за безвъзмездна финансова помощ на стойност почти 2 млрд лв., което е 68% от общия ресурс, с който разполагаме, отчете министърът. Той добави, че амбициозната цел на МРРБ е до края на годината да стартира и процедурата, насочена към Министерството на здравеопазването. Тя е за над 163 млн. лв. и е за обновяване и модернизиране на спешната медицинска помощ в цялата страна. \r\nМинистърът отбеляза, че 2017 година е изключително важна и по стратегическия приоритет на правителството, свързан с образованието. Преди два месеца с решение на Министерския съвет програмата бе наддоговорена и получи ресурс от 624 млн. лв., който се насочва към качественото обновяване на българските учебни заведения – детските градини, основните и средните училища, професионалните гимназии, непрофилираните училища, висшите учебни заведения.\r\nРегионалният министър отчете ролята на Националното сдружение на общините в Република България, с чиято активност оперативната програма е стартирала максимално бързо, като успешните резултати, които се отчитат днес, са постигнати за последните няколко месеца. \r\n„Изпълнявайте проектите с необходимото качество. Бъдете строги и справедливи , имайте уверението, че контролът, който ще окажем, е в полза на всички нас. Трябва да си дадем ясна сметка, че всеки разходен лев, всяко разходено евро по програмата трябва да намери най-големия ефект от своето приложение. Мога да уверя и колегите от Европейската комисия, че ще бъдем максимално обективни. Убеден съм, че през 2018 година с общи усилия ще се поздравим с още по-добри успехи от реализирането на съвместните ни проекти по оперативната програма“, подчерта още министър Нанков. \r\nАурелио Сесилио от Главна дирекция „Регионална и урбанистична политика“ в Европейската комисия подчерта, че Оперативна програма „Региони в растеж“ 2014-2020 г. има за цел да подобри условията за живот на българските граждани и да подобри социално-икономическото развитие на градовете. „¾ от българското население живее в градовете. Затова значителна част от програмата е насочена именно към тях. Разработваме услуги, подобряваме условията на живот и икономическо развитие на тези центрове“, заяви той. \r\n„България постигна голям напредък, най-вече по отношение на политиката за деинституционализация на децата в риск, но още трябва да се работи, за да се забрави въобще институционализацията на децата“, каза още Сесилио.\r\nЗаместник-министър Деница Николова също отбеляза успешното изпълнение на оперативната програма. Тя посочи, че за 3 месеца са разплатени 405 млн. лв. към бенефициенти, което е 13% от всички заложени средства. Вече има завършени обекти по интегрираните планове за градско развитие в 39-те големи града, като общините с най-видим напредък са Бургас, Габрово, Горна Оряховица, Хасково, Севлиево, Сандански, Благоевград. По интегрираните проекти за градско развитие се отчита над 60% договаряне и 15% разплащане на ресурса. По проектите на по-малките 28 градове, бенефициенти на програмата, се отчита 83% договаряне и 23% разплащане. По приоритетната ос за модернизация на образователни институции е договорен 98% от ресурса, а 9% са платени. На 100% са договорени средствата за рехабилитация на републикански пътища.\r\nВ отговор на въпрос министър Нанков коментира и предстоящия вот на недоверие, който се очаква да бъде внесен от опозицията в Народното събрание. „Нямаме притеснения, защото чувам, че се коментира Националната програма за енергийна ефективност, защото ние сме взели всички възможни контролни мерки. Ние сме установявали и преди, и сега нарушения за качеството на изпълнение на някои от строителните дейности, но сме заложили достатъчно контролни механизми. Всички дейности след установяване на некачествени ремонти остават за сметка на строителите. Убеден съм, че и на вота, ако са засегнати подобни секторни политики от нашия ресор, ще докажем колко са безпочвени твърденията на опозицията за санирането“, категоричен бе министърът. \r\nНа 25 ноември се очаква да приключи ремонтът на дясната тръба на тунел „Витиня“. По този начин и движението в посока София ще се осъществява нормално и няма да има проблем със зимната поддръжка на съоръжението, информира министър Нанков и допълни, че останалите ремонти по магистралата ще продължат напролет. Министърът бе категоричен, че снегът няма да наруши графика на ремонтите. „Ще създадем необходимата организация, за да не допуснем затруднения в движението. Зимното поддържане остава чувствителна тема, колкото и да сме подготвени, защото институционално сме направили организация и координация с други компетентни ведомства и това е максималното, което държавата може да направи. Колкото и добре да се поддържат пътищата през зимата, винаги недоволните ще недоволстват. Но не трябва при тежки атмосферни условия да се създават кризисни ситуации. Ако е необходимо, ще затваряме пътища, за да не допускаме навлизане в опасни участъци“, коментира още Нанков и отбеляза, че така е прието и в почти всички страни от Европа. Пътна полиция в момента извършва масирани проверки за готовността на българските автомобили за посрещане на зимния сезон. Шофьорите трябва да привеждат автомобилите си в изправност и готовност за зимния сезон, включително и зимни гуми. При последните инциденти със заснежени пътища е установено, че 70% от автомобилите са били с летни гуми, независимо от масираната информационна кампания за влошаване на времето, коментира още той.", "date": "2017.11.06", "title": "МРРБ ще проведе кампания „Моят град е моята крепост“ сред ученици от началото на 2018 г."}
{"url": "http://www.focus-news.net/news/2017/11/06/2454353/tass-milosh-zeman-shte-se-kandidatira-na-prezidentskite-izbori-v-cheshkata-republika.html", "text": "Президентът на Чешката република Милош Земан официално обяви, че ще се кандидатира на предстоящите през януари 2018 година президентски избори в страната. „В моя поддръжка са събрани 113 хиляди подписа на съграждани, което значително превишава необходимите изисквания за регистрация на кандидатите (за президент), заяви той пред журналисти в понеделник, предава ТАСС.\r\n„Много съм благодарен на тези, които ме подкрепиха“, продължи Земан. „Миналия път (2013 година) събрах 106 хиляди подписа“.\r\nСъгласно последните социологически проучвания, Земан има най-големи шансове да бъде избран на президентския пост за втори мандат. Освен него на изборите ще участват още 11 кандидата.\r\nПревод и редакция:", "date": "2017.11.06", "title": "ТАСС: Милош Земан ще се кандидатира на президентските избори в Чешката република"}
{"url": "http://www.focus-news.net/news/2017/11/06/2454354/plovdiv-dve-novi-ulitsi-i-detska-ploshtadka-sa-izgradeni-v-selo-popovitsa-obshtina-sadovo-tazi-godina.html", "text": "Две нови улици и детска площадка са изградени в село Поповица, община Садово тази година. Това съобщи в предаването „Садово в сърцето на Тракия“ по Радио „Фокус“– Пловдив кметът на селото Веска Мирчева. „Вече втори мандат на общинския кмет всяка година във всяко населено място в общината се правят по две улици”, каза Мирчева. Детската площадка ще е готова до дни, монтират се уредите там. Още една детска площадка ще бъде монтирана в селото, от другата страна на жп линията. До края на годината трябва да е готова и тя, осигурен е теренът и уредите.\r\nЦветана ТОНЧЕВА", "date": "2017.11.06", "title": "Пловдив: Две нови улици и детска площадка са изградени в село Поповица, община Садово тази година"}
{"url": "http://www.focus-news.net/news/2017/11/06/2454355/gd-granichna-politsiya-3-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" - 3 км колона от товарни автомобили на изход. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост-Видин\" има образувана 1,5 км колона от товарни автомобили на изход и 1 км колона от товарни автомобили на вход. На българо-гръцката граница на ГКПП \"Кулата\" на изход трафикът е интензивен за товарни автомобили.\r\nНа останалите български гранични контролно-пропускателни пунктове трафикът е нормален.", "date": "2017.11.06", "title": "ГД \"Гранична полиция\": 3-километрова колона от товарни автомобили се е образувала на ГКПП \"Капитан Андреево\", на изход"}
{"url": "http://www.focus-news.net/news/2017/11/06/2454356/ministar-nikolina-angelkova-gartsiya-e-generirasht-turisticheski-pazar-1-za-balgariya.html", "text": "Гърция е първи генериращ туристически пазар за България от януари до септември тази година. Страната ни е посетена от близо 900 хил. гърци, като се отчита нарастване от над 10%. Това обяви министърът на туризма Николина Ангелкова, която се срещна с гръцкия си колега Елена Кунтура на българския щанд по време на международното изложение WTM в Лондон, съобщиха от пресцентъра на министерството. През 2016 г. на посещение у нас са дошли повече от 1 млн. гръцки граждани, което е ръст от 9,7 % спрямо предходната година и така южната ни съседка се подрежда на второ място по брой посещения. Гърция е и водещ пазар за пътувания зад граница на българите, посочи министър Ангелкова. И поясни, че за миналата година тя е посетена от повече от 1,2 млн. българи и се наблюдава увеличение от 15.1 на сто. \r\nПо време на срещата министрите Ангелкова и Кунтура обсъдиха различни съвместни инициативи. Дискутирани бяха възможностите за общ туристически продукт или дестинация, която да бъде използвана за промотиране на региона на далечни и перспективни пазари като Китай. \r\nОтносно съвместни проекти между Гърция и България в сферата на туризма има разписана програма с хоризонт 2018 г. В нея са застъпени обмен на информация за изложения в двете страни, сътрудничество в зимния, конгресен, религиозен, културно-исторически и други видове туризъм. Документът включва и подкрепа на частния сектор и възможностите за инвестиции и публично-частното партньорство. Договорено е между ресорните министри да се създаде и работна група от експерти, които да работят за взаимодействие между София и Атина в туризма.", "date": "2017.11.06", "title": "Министър Николина Ангелкова: Гърция е генериращ туристически пазар № 1 за България"}
{"url": "http://www.focus-news.net/news/2017/11/06/2454357/prez-2018-g-mrrb-startira-kampaniya-moyat-grad-e-moyata-krepost-sred-uchenitsi.html", "text": "Министерството на регионалното развитие и благоустройството ще проведе образователно-информационна кампания на тема „Моят град е моята крепост“, в която деца от отделните общини и области на всички български региони ще се състезават, показвайки своите знания за историята, бъдещето и настоящето на техните градове. Целта е не просто да привлечем интереса на младите и техните родители, но и да покажем как с провежданата регионална политика, свързана в максимална степен с полагането на грижи към подрастващото поколение, помагаме младите български граждани да остават по родните си места. Това обяви министърът на регионалното развитие и благоустройството Николай Нанков при откриването на Годишното информационно събитие на Оперативна програма „Региони в растеж” 2014-2020 г., съобщиха от пресцентъра на МРРБ. Министърът подчерта, че кампанията комуникира с една от основните цели на правителството за балансирано развитие на регионите и ще започне да се изпълнява още в началото на 2018 г. с подкрепата на Оперативна програма „Региони в растеж“ 2014-2020 г. \r\nНиколай Нанков отчете, че 2017 г. е била изключително успешна по отношение на Оперативна програма „Региони в растеж“ 2014-2020 г. Обявени за кандидатстване с проекти са 12 процедури на стойност над 2,3 млрд. лв., което е 78% от общия бюджет на програмата. Сключени са 425 договора за безвъзмездна финансова помощ на стойност почти 2 млрд лв., което е 68% от общия ресурс, с който разполагаме, отчете министърът. Той добави, че амбициозната цел на МРРБ е до края на годината да стартира и процедурата, насочена към Министерството на здравеопазването. Тя е за над 163 млн. лв. и е за обновяване и модернизиране на спешната медицинска помощ в цялата страна. \r\nМинистърът отбеляза, че 2017 година е изключително важна и по стратегическия приоритет на правителството, свързан с образованието. Преди два месеца с решение на Министерския съвет програмата бе наддоговорена и получи ресурс от 624 млн. лв., който се насочва към качественото обновяване на българските учебни заведения – детските градини, основните и средните училища, професионалните гимназии, непрофилираните училища, висшите учебни заведения. \r\nРегионалният министър отчете ролята на Националното сдружение на общините в Република България, с чиято активност оперативната програма е стартирала максимално бързо, като успешните резултати, които се отчитат днес, са постигнати за последните няколко месеца. \r\n„Изпълнявайте проектите с необходимото качество. Бъдете строги и справедливи , имайте уверението, че контролът, който ще окажем, е в полза на всички нас. Трябва да си дадем ясна сметка, че всеки разходен лев, всяко разходено евро по програмата трябва да намери най-големия ефект от своето приложение. Мога да уверя и колегите от Европейската комисия, че ще бъдем максимално обективни. Убеден съм, че през 2018 година с общи усилия ще се поздравим с още по-добри успехи от реализирането на съвместните ни проекти по оперативната програма“, подчерта още министър Нанков. \r\nАурелио Сесилио от Главна дирекция „Регионална и урбанистична политика“ в Европейската комисия подчерта, че Оперативна програма „Региони в растеж“ 2014-2020 г. има за цел да подобри условията за живот на българските граждани и да подобри социално-икономическото развитие на градовете. „¾ от българското население живее в градовете. Затова значителна част от програмата е насочена именно към тях. Разработваме услуги, подобряваме условията на живот и икономическо развитие на тези центрове“, заяви той. \r\n„България постигна голям напредък, най-вече по отношение на политиката за деинституционализация на децата в риск, но още трябва да се работи, за да се забрави въобще институционализацията на децата“, каза още Сесилио. \r\nЗаместник-министър Деница Николова също отбеляза успешното изпълнение на оперативната програма. Тя посочи, че за 3 месеца са разплатени 405 млн. лв. към бенефициенти, което е 13% от всички заложени средства. Вече има завършени обекти по интегрираните планове за градско развитие в 39-те големи града, като общините с най-видим напредък са Бургас, Габрово, Горна Оряховица, Хасково, Севлиево, Сандански, Благоевград. По интегрираните проекти за градско развитие се отчита над 60% договаряне и 15% разплащане на ресурса. По проектите на по-малките 28 градове, бенефициенти на програмата, се отчита 83% договаряне и 23% разплащане. По приоритетната ос за модернизация на образователни институции е договорен 98% от ресурса, а 9% са платени. На 100% са договорени средствата за рехабилитация на републикански пътища. \r\nВ отговор на въпрос министър Нанков коментира и предстоящия вот на недоверие, който се очаква да бъде внесен от опозицията в Народното събрание. „Нямаме притеснения, защото чувам, че се коментира Националната програма за енергийна ефективност, защото ние сме взели всички възможни контролни мерки. Ние сме установявали и преди, и сега нарушения за качеството на изпълнение на някои от строителните дейности, но сме заложили достатъчно контролни механизми. Всички дейности след установяване на некачествени ремонти остават за сметка на строителите. Убеден съм, че и на вота, ако са засегнати подобни секторни политики от нашия ресор, ще докажем колко са безпочвени твърденията на опозицията за санирането“, категоричен бе министърът. \r\nНа 25 ноември се очаква да приключи ремонтът на дясната тръба на тунел „Витиня“. По този начин и движението в посока София ще се осъществява нормално и няма да има проблем със зимната поддръжка на съоръжението, информира министър Нанков и допълни, че останалите ремонти по магистралата ще продължат напролет. Министърът бе категоричен, че снегът няма да наруши графика на ремонтите. „Ще създадем необходимата организация, за да не допуснем затруднения в движението. Зимното поддържане остава чувствителна тема, колкото и да сме подготвени, защото институционално сме направили организация и координация с други компетентни ведомства и това е максималното, което държавата може да направи. Колкото и добре да се поддържат пътищата през зимата, винаги недоволните ще недоволстват. Но не трябва при тежки атмосферни условия да се създават кризисни ситуации. Ако е необходимо, ще затваряме пътища, за да не допускаме навлизане в опасни участъци“, коментира още Нанков и отбеляза, че така е прието и в почти всички страни от Европа. Пътна полиция в момента извършва масирани проверки за готовността на българските автомобили за посрещане на зимния сезон. Шофьорите трябва да привеждат автомобилите си в изправност и готовност за зимния сезон, включително и зимни гуми. При последните инциденти със заснежени пътища е установено, че 70% от автомобилите са били с летни гуми, независимо от масираната информационна кампания за влошаване на времето, коментира още той.", "date": "2017.11.06", "title": "През 2018 г. МРРБ стартира кампания „Моят град е моята крепост“ сред ученици"}
{"url": "http://www.focus-news.net/news/2017/11/06/2454358/the-new-york-times-si-dzinpin-iska-kitay-da-poluchi-statut-na-velika-sila.html", "text": "Китайските лидери отдавна искат да получат статут на равностойни партньори на американските президенти, според материал на авторитетното американско издание The New York Times. Си Дзинпин поиска нещо повече: специални отношения, които да отделят Китай като втората велика сила в бъдещ биполярен свят.\r\nАдминистрацията на президента Обама отказа да играе тази игра, защото смяташе, че това би било сигнал, че САЩ се оттеглят от Азия. Но Си, най-могъщият китайски лидер от десетилетия, може би е открил по-отворен партньор в лицето на Доналд Тръмп, който ще пристигне в Пекин тази седмица, след посещенията си в Япония и Южна Корея.\r\nТръмп често отправя обвинения към Китай, че е нечестен търговски партньор и след като пристигна в Япония в неделя отново се зарече да създаде „свободен и отворен Индо-Тихоокеански регион“ – фраза, която цели да извади на преден план демократичните партньори на САЩ в региона, като противовес на нарастващата сила на Китай.\r\nНо Тръмп направи и много положителни изказвания по адрес на Пекин и го издигна до ключов играч в разрешаването на ядрената криза на Корейския полуостров.\r\nПревод и редакция:", "date": "2017.11.06", "title": "The New York Times: Си Дзинпин иска Китай да получи статут на велика сила"}
{"url": "http://www.focus-news.net/news/2017/11/06/2454359/aktsenti-v-sutreshniya-blok-dobro-utro-balgariya-na-radio-fokus-na-7-noemvri.html", "text": "Паметна плоча на първия демократично избран български президент д-р Желю Желев, ще бъде открита пред родната му къща в село Веселиново. Какво послание носи този акт към българите? Как се оценяват разбиранията на д-р Желев за демокрацията в днешно време? Коментар по темата ще направи Велислава Дърева, която приживе бе много близка с д-р Желю Желев. Тази седмица БСП и ДПС  започват разговори за вота на недоверие към правителството, който ще бъде на тема корупция. Ще бъде ли достигнат желания успех? Какво да очакваме на политическата сцена? Темата ще коментираме с социолога Юрий Асланов. От проведения редовен експресен сондаж на „Галъп интернешънъл“ става ясно, че 68% от българите смятат, че туризмът у нас върви към по-добро, а 18% са на обратното мнение. Какво означават реално тези цифри,  анализ ще направи Христина Тодорова, изследовател от „Галъп“. В минутите след 9.00 часа от репортажа на колегата от Радио „Фокус“ – Пирин Ливия Нинова ще разберем повече, защо работодателите от сферата на туризма търсят служители от чужбина. Регионалният исторически музей в Добрич представя пътуваща фотодокументалната изложба „Пътуване из света на Йордан Йовков“. Повече за значимостта на тази изложба ще разберем от репортажа на кореспондента ни от Добрич Жулиета Николова. Тези и още теми в „Добро утро, България“ от 6.00 до 10.00 с водещ  Деница Узунова.", "date": "2017.11.06", "title": "Акценти в сутрешния блок „Добро утро, България“ на Радио „Фокус“ на 7 ноември"}
{"url": "http://www.focus-news.net/news/2017/11/06/2454360/fregata-drazki-uchastva-vav-voennomorskoto-uchenie-s-mezhdunarodno-uchastie-na-turskite-vms-nemo-trials-2017.html", "text": "На 4 ноември приключи военноморското учение на ВМС на Република Турция с международно участие „NEMO TRIALS 2017”. От 30 октомври в учението заедно с фрегата „Дръзки” участваха и следните кораби и брегови комплекси: фрегата ESPS „BLAZ DE LESO” от ВМС на Испания, турските фрегати TCG „BARBAROS”, TCG „FATIH” и TCG „GAZIANTEP”, кораби от турската брегова охрана, брегови станции и комплекси за радиоелектронна симулация и измерване на инфрачервено излъчване. За първи път кораб от българските Военноморски сили (ВМС) взе участие в учения по радиоелектронна борба и отразяване атаките на противокорабни ракети. Това съобщиха от пресцентъра на ВМС.\r\nПо време на сериалите срещу фрегата „Дръзки” бяха симулирани атаки с различен тип противокорабни ракети. Екипажът на практика отработи действията си по радиоелектронно противодействие и тактическо маневриране за отклонение и защита на кораба от противниковото въздействие. \r\nГолемият брой участващи сили, както и интензивността  на отработените сериали на море, допринесоха за високата степен на реализъм на тактическия сценарий, повишиха натренираността и професионалната подготовка на екипажа и за пореден път утвърдиха авторитета на българските Военноморски сили в международна среда.\r\nРъководителят на учението капитан I ранг Нилюфен Чотук от турските ВМС изрази своето задоволство от високото ниво на подготовка и професионализъм на българските военни моряци.\r\nОт 7 до 16 ноември фрегата „Дръзки” ще участва в следващото учението на ВМС на Република Турция -  „DOGU AKDENIZ 17”. По време на това участие, за пореден път екипажът на фрегата ще има възможност да докаже своите възможности, способности и умения пред партньорите ни в НАТО.", "date": "2017.11.06", "title": "Фрегата „Дръзки” участва във военноморското учение с международно участие на турските ВМС „NEMO TRIALS 2017”"}
{"url": "http://www.focus-news.net/news/2017/11/06/2454361/tass-vladimir-putin-vnese-zakon-v-darzhavnata-duma-na-rusiya-za-uvelichavane-na-palnomoshtiyata-na-natsionalnata-gvardiya.html", "text": "Проект за поправки в закона „За войските на националната гвардия на Руската Федерация“, предвиждащ разширяването на пълномощията й за осигуряването на безопасността на висшите длъжностни лица на субектите на РФ. Той беше внесен от президента на Русия Владимир Путин, предава ТАСС.\r\nСъгласно законопроекта, Гвардията ще „осигурява, в реда утвърден от президента на Руската Федерация, сигурността на висшите длъжности лица на субектите на РФ и на други лица“.\r\nСпоред документа, услугите по охрана ще преминат на договорни начала и ще се заплащат на федералния бюджет на страната.\r\nПревод и редакция:", "date": "2017.11.06", "title": "ТАСС: Владимир Путин внесе закон в Държавната дума на Русия за увеличаване на пълномощията на Националната гвардия"}
{"url": "http://www.focus-news.net/news/2017/11/06/2454362/burgas-uchenitsi-ot-desetki-gradove-se-vklyuchiha-v-shestoto-izdanie-na-natsionalniya-poetichen-konkurs-nepoznati-ulitsi.html", "text": "Ученици от десетки градове се включиха в Шестото издание на Националния поетичен конкурс \"Непознати улици\". Това съобщиха от пресцентъра на Община Бургас. Сред традиционно представените София, Добрич, Бургас и Русе, тази година се откроиха още Хасково, Стара Загора, Петрич, Черноморец, Перник, Цар Калоян. А победителят в категорията 10-12 кл. е от Стралджа. Идеята за поетичен конкурс за ученици от цялата страна събира все повече съмишленици и участници. Журито, в състав Мария Мутафчиева - вокал и автор на песните на Мери Бойс Бенд, Милена Андонова - директор на Английската гимназия в Бургас и Румяна Емануилиду - журналист и издател, и тази година се справи с нелеката задача да отличи най-добрите стихове. Наградените са:\r\n В категория 7-9 клас:\r\nI място - Петя Иванова от 9 клас на ПМГ \"Академик Боян Петканчин\", гр. Хасково, за стихотворението \"Незабелeжима\";\r\nII и III място не се присъжда.\r\nВ категория 10-12 клас:\r\nI място - Димитър Драганов от 12 клас на СУ \"Пейо Крачолов Яворов\", гр. Стралджа, за стихотворението \"Тъжно щастие\";\r\nII място - Десислава Станева от 11 клас на ПГПАЕ \"Гео Милев\", гр. Бургас, за стихотворението \"93% звезден прах\";\r\nIII място - Стефани Хранова от 12 клас на ПЧАГ \"Уилям Шекспир\", гр. София, за стихотворението \"Среща\".\r\nПоощрения:\r\nСофия Бонева от 10 клас на ПГПАЕ \"Гео Милев\", гр. Бургас, за стихотворението \"Маринизъм в думи\";\r\nСнежана Стоянова от 10 клас на СУ \"Св. св. Кирил и Методий\", гр. Добрич, за стихотворението \"Изгубване\". \r\nИзбраните творби се публикуват във вестник \"Фактор\". Авторите получават грамоти и награди от ПГПАЕ \"Гео Милев\", издателска къща \"Знаци\" и музика от Мери Бойс Бенд. Тази година финалът се проведе на 3 ноември (петък), от 14 ч. в Дома на писателя - Бургас. Тези, които не присъстваха, ще получат наградите и грамотите в училищата си, по пощата.", "date": "2017.11.06", "title": "Бургас: Ученици от десетки градове се включиха в Шестото издание на Националния поетичен конкурс \"Непознати улици\""}
{"url": "http://www.focus-news.net/news/2017/11/06/2454363/ria-novosti-tsenata-na-petrola-se-vdigna-ryazko-sled-aresta-na-printsovete-v-sauditska-arabiya.html", "text": "Петролът марка Brent достигна двугодишен максимум, като поскъпна до 62,81 долара в понеделник, което се случва на фона на чистката във висшата администрация на Саудитска Арабия, предава РИА Новости.\r\nСпред данни от 17:00 часа, Brent се търгува на цена 62,61 на Лондонската борса. За последен път нефтът струваше толкова през ноември 2015 година.\r\nВ неделя Висшият комитет за борба с корупцията на Саудитска Арабия се разпореди да бъдат задържани около 40 влиятелни държавни дейци, включително членове на кралското семейство, министри, военни и предприемачи.\r\nПревод и редакция:", "date": "2017.11.06", "title": "РИА Новости: Цената на петрола се вдигна рязко след ареста на принцовете в Саудитска Арабия"}
{"url": "http://www.focus-news.net/news/2017/11/06/2454364/predstoyashti-sabitiya-v-stranata-za-7-noemvri-agentsiya-fokus.html", "text": "***\r\nДържавният глава Румен Радев и президентите Петър Стоянов (1997-2002), Георги Първанов (2002-2012) и Росен Плевнелиев (2012-2017) ще открият възпоменателна плоча пред родната къща на първия демократично избран президент на Република България д-р Жельо Желев (1990 – 1997) в село Веселиново.\r\nПо-късно държавният глава Румен Радев ще проведе среща с кмета на Велики Преслав Александър Горчев в сградата на Общината. \r\n***\r\nОт 09.45 часа в Министерски съвет, премиерът Бойко Борисов ще връчи държавната награда „Св. Паисий Хилендарски“ за 2017 г. на писателя и редактор Владимир Зарев. \r\n***\r\nОт 10.00 часа ще се проведе заседание на Министерски съвет.\r\n***\r\nОт 11.30 в ЕТЕМ – бул. „Илиянци“ 119А Българска асоциация на металургичната индустрия, със специалното домакинство на ЕТЕМ организират годишно честване на професионалния празник „Ден на металурга“. На събитието ще присъстват премиерът Бойко Борисов, министърът на околната среда и водите Нено Димов и кметът на София Йорданка Фандъкова. \r\n***\r\nОт 09.00 часа, в гр. София, хотел „Хилтън“ (бул. „България“ №1), зала „Мусала“ ще се проведе Десетото заседание на Комитета за наблюдение на Оперативна програма “Региони в растеж” 2014-2020. Форумът ще открие заместник-министърът на регионалното развитие и благоустройството и Ръководител на Управляващия орган Деница Николова и представител на Генерална дирекция „Градска и регионална политика“ на Европейската комисия.    \r\n***\r\nОт 11.00 часа в зала \"Триадица\" 1 на Гранд хотел София (Ул. “Ген. Гурко” 1) министърът за Българското председателство на Съвета на ЕС - 2018 Лиляна Павлова ще награди победителя в конкурса за есе на тема: „Белгийският опит в подкрепа на успешното българско председателство на Съвета на Европейския съюз”.\r\n***\r\nОт 13.00 часа в Дома на техниката (ул. Раковски № 108) под патронажа на министъра на икономиката Емил Караниколов ще се проведе конференция  „Качеството – за по-добър живот 2017“.\r\n***\r\nОт 14.00 часа в галерия „Квадрат 500“ Министерството на околната среда и водите (МОСВ) ще отчете успешното завършване на проектите по Финансовия механизъм на Европейското икономическо пространство (ЕИП) за програмния период 2009-2014 г.\r\n***\r\nОт 14.00 часа в конферентната зала на Дворец на културата в Перник ще се проведе кръгла маса на тема „Възможности за подобряване на образователната инфраструктура в Община Перник“. Във форума ще вземе участие и министърът на образованието и науката Красимир Вълчев.  \r\n***\r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Съдийската колегия на ВСС. \r\n***\r\nОт 09.30 часа – 3 състав на СГС ще заседава по делото срещу Георги К., Петър П., Николай С., Манчо И. за инцидента с падналата сграда на ул. „Алабин“ при който загинаха две момичета (чл. 123 НК). \r\n***\r\nОт 10.00 часа в сградата на КЕВР, бул. \"Княз Ал. Дондуков\" № 8-10, ще се проведе обществено обсъждане на проект на Правила за изменение и допълнение на Правилата за търговия с електрическа енергия.\r\n***\r\nОт 10.00 часа XV състав на Специализирания наказателен съд ще проведе съдебно заседание по делото срещу Петър Т., Ивайло С., Красимира Д., и Пламен П, обвинени в организиране и ръководене на ОПГ. \r\n***\r\nОт 10.00 часа XII състав на Специализирания наказателен съд ще проведе съдебно заседание по делото срещу Роза П., Валери М., Ивайло Г., Кирил С., Атрина Т., Калоян М. и Метин А., обвинени в образуване и ръководене на организирана престъпна група.  \r\n***\r\nОт 11.00 часа XVII състав на Специализираният наказателен съд ще проведе съдебно заседание по делото срещу Петър П., Станислав М., Валентин Х. и Любен М., обвинени в организиране и ръководене на организирана престъпна група. \r\n***\r\nОт 11.00 часа, в изложбената зала на ул. „Лавеле“ № 30, Музеят на МВР отваря врати изложба на тема „История на Министерството на вътрешните работи от 1879 г. до края на 20 век“. \r\n***\r\nОт 11.00 часа в институцията на Омбудсмана, ул. „Георг Вашингтон“ № 22 ще се проведе кръгла маса на тема „Гарантиране на правата на децата, пострадали от насилие“, която се организира съвместно от институцията на Омбудсмана, Фондация П.У.Л.С. и Национална мрежа за децата. \r\n***\r\nОт 11.00 часа в Националния пресклуб  на БТА, Националното сдружение на частните болници /НСЧБ/ и Центърът за защита на правата в здравеопазването /ЦЗПЗ/ ще дадат пресконференция на тема „Правен хаос в здравеопазването – светлина в тунела”. \r\n***\r\nОт 11.00 часа в Музея на МВР ще бъде представена изложба на тема „История на Министерство на вътрешните работи от 1879 г. до края на 20 век“. Експозицията  е посветена на 8 ноември, Архангеловден - професионален празник на българската полиция\r\n***\r\nОт 12.00 часа в Националния пресклуб на БТА, Асоциацията на застрахотователните брокери в България /АЗББ/ ще даде пресконференция на тема „Предизвикателства пред застрахователните брокери“. \r\n***\r\nОт 12.30 часа в централата на ПП АБВ ще се състои пресконференция на тема „Бюджета за 2018 г.“. \r\n***\r\nОт 13.30 часа 10 състав на СГС ще разгледа молбата за изменение на мярката за неотклонение на Йоан М., който е обвинен за убийството в „Борисовата градина“.\r\n***\r\nОт 14.00 часа в сградата на Агенция „Пътна инфраструктура“ ще бъдат отворени офертите след откритата обществената поръчка за избор на изпълнител за извършване на проучвателно-проектантски работи и строителство (инженеринг) на 7.5 км от път III-8611 Белица - Загражден, от км 10+430 до км 18+000. \r\n***\r\nОт 15.00 до 17.00 часа в постоянната приемна на БСП – София н (ул.  „Леге\" №10, етаж 1) народният представител Румен Георгиев и общинският съветник Борис Цветков ще имат приемен ден. \r\n***\r\nОт 14.00 часа в Националния дворец на децата в София ще се състои награждаването на победителите в Националната изложба-конкурс „Аз и детското полицейско управление“ по програмата на МВР „Детско полицейско управление“.\r\n***\r\nОт 16.00 часа в Интер Експо център ще бъде открит Европейско-Азиатският форум „Човешките права и децата\".\r\n***\r\nОт 17.00 часа, в галерия „Академия“ ще се проведе лекция на Пшемислав Строжек на тема „Полският авангард на европейската карта на центровете за ново изкуство през 20-те години“, организирана от Национална художествена академия и Полски институт в София. \r\n***\r\nОт 18.00 часа в Greenwich Book Center, бул. Витоша, 37 ще се състои премиерата на алманаха \"НЕПОЗНАТАТА ЮЖНА ЗЕМЯ - TERRA AUSTRALIS INCOGNITA\", който има за цел е да събере и направи достъпни повечето известни досега географски карти, изобразяващи Антарктида от древността като проследи тяхното развитие през вековете до днес.\r\n***\r\nОт 18.30 часа в клуб „Перото“ издателство за поезия „ДА“ ще представи книгата с избрана поезия на проф. Цочо Бояджиев – „Обратното на слънчогледа“.\r\n***\r\nОт 19.00 часа в Cinema City в Парадайс Център на бул. „Черни връх“ 100 ще се проведе гала премиерата на филма „Възвишение“. По червения килим ще премине целият екип и актьорски състав на филма, както и популярни лица от шоубизнеса и политиката. На официалното събитие ще присъства и кметът на Столична Община Йорданка Фандъкова.   \r\n***\r\nОт 19.00 и 19.30 в Центъра за култура и дебат „Червената къща „Андрей Николов” ще бъдат открити две изложби фотография с автори Ивайло Стоянов и Велин Петков – „Дискотеката на краля” и „Друг въпрос 5”.\r\n***\r\nОт 20.00 часа в зала 1 на НДК ще се проведе концерт на Росица Кирилова под наслов „Живей за мига“. \r\n***\r\nОт 17.00 часа кметът на Банско – Георги Икономов ще проведе работна среща за обмяна на опит в управлението на планински курорти с делегация на Организационния комитет  на Олимпийските игри Пекин 2022.\r\n***\r\nВ 17.00 часа на централния площад в града ще се проведе митинг в подкрепа на кмета Петър Паунов.\r\n***\r\nОт 10.00 часа в зала 3 на Спортния комплекс, намиращ се в основна сграда на Икономически университет – Варна, ще се проведе акция по кръводаряване.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1 Милена Димова, общински съветник, ще има приемен ден.\r\n***  \r\nОт 16.00 часа от  ДКС „Васил Левски“ ще тръгне благотворителна градска пешеходна обиколка, с която ще се набират средства за 13-годишната Никол Иванова. \r\n*** \r\nОт 19.00 часа в театралния  салон на НЧ „Надежда 1869“ ще бъде представен „Тайната на един Дон Жуан“ – театрален спектакъл от Валентин Красногоров. \r\n***\r\nОт 17.00 часа в Конферентната зала на Община Враца ще се състои обществена консултация във връзка с Предложение за приемане на първо четене Наредба за изменение и допълнение на Наредба за определянето и администрирането на местните такси и цени на услуги и права на територията на община Враца, за което уведомява обществеността и заинтересованите физически и юридически лица.\r\n***\r\nОт 17.30 часа в „Дом паметник“ Йордан Йовков“ ще се проведе среща с проф. Светлозар Игов и проф. Антония Велкова-Гайдаржиева по повод нейната книга „Световете на литературата. Разговори със Светлозар Игов“. \r\n***\r\nОт 19.00 часа, в Младежки център – Концертна зала, ще се проведе спектакълът „Хористи“ на Драматично-куклен театър \"Васил Друмев\" – Шумен с участието на Ивайло Калоянчев, Веселин Цачев и др. \r\n***\r\nОт 17.30 часа в Художествената галерия ще бъде открита юбилейна изложба на Ненко Балкански.\r\n***\r\nВ 12.00 часа омбудсманът Мая Манолова ще посети Община Камено, която пострада сериозно при наводненията в Област Бургас.\r\n***\r\nОт 16.00 до 18.00 часа, в офиса на ГЕРБ в район „Тракия“, общинският съветник от ГЕРБ в Общински съвет – Пловдив Иван Вичков ще проведе приемна за граждани. \r\n***\r\nВ 10.00 часа в зала 1 на Областна администрация – Русе, председателят на Комисията по вътрешна сигурност и обществен ред Цветан Цветанов ще открие изнесено заседание на комисията. От 15.00 часа ще се състои двустранна среща на Цветан Цветанов с Дорел - Георге Къпрар, председател на Комисията по отбрана, обществен ред и национална сигурност в Камарата на депутатите на парламента на Румъния. \r\nВ 16.00 часа започва съвместното заседание на Комисията по вътрешна сигурност и обществен ред в 44-тото Народно събрание и Комисията по отбрана, обществен ред и национална сигурност в Камарата на депутатите на парламента на Румъния.\r\n***\r\nОт 11.00 часа, в Заседателна зала на Община Русе, ще се проведе пресконференция по случай X-тото издание на международния фестивал по гимнастика за деца, девойки и юноши “ДУНАВСКА ПЕРЛА“.\r\n***\r\nОт 19.00 часа в хотел „Космополитан“ президентът Росен Плевнелиев (2012-2017) що проведе среща от поредицата „Вечери на Американския университет в България“, под мотото „Лидерите на бъдещето“, което е и основната тема в лекцията на господин Плевнелиев. \r\n***  \r\nОт 15.00 часа ще се проведе откриване на ремонтираната сграда на Финансов отдел, като част от Проект „Обновяване на обекти на публичната инфраструктура в град Свищов“.  \r\n***\r\nОт 19.00 часа в зала на 1 на Родопски драматичен театър „Николай Хайтов“ ще се проведе премиерата на „Палежи и грабежи“ по разкази и пиеси на Николай Хайтов. \r\n***\r\nОт 10.30 часа в Драматичния театър ще се проведе спектакъла „Жива вода“ от Мариета Ангелова. \r\n***\r\nОт 19.00 часа в Къща-музей „Гео Милев“ ще се проведе премиерата на сборник с разкази „По колко пъти на ден умираме“ от Тошка Иванова. \r\n***\r\nОт 10.00 часа в РУ-Шумен с демонстрации на Специализираните полицейски сили към ОДМВР- Шумен ден по-рано ще бъде отбелязан професионалния празник на българската полиция.", "date": "2017.11.06", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2017/11/06/2454365/sport-uest-ham-shte-naznachi-deyvid-moys-za-menidzhar.html", "text": "Дейвид Мойс най-вероятно ще бъде назначен за мениджър на Уест Хам, според информация на „Скай Спортс“. Бившият наставник на Манчестър Юнайтед и Евертън ще наследи на поста уволненият днес хърватин Славен Билич. Лондоначни се намират на 18-о място във временното класиране на Висшата лига и се предполага, че договорът на Мойс ще бъде за 6 месеца. Ако той успее да спаси тима от изпадане двете страни най-вероятно ще се разберат за дългосрочен контракт.", "date": "2017.11.06", "title": "Спорт: Уест Хам ще назначи Дейвид Мойс за мениджър"}
{"url": "http://www.focus-news.net/news/2017/11/06/2454366/stara-zagora-biblioteka-iskra-v-kazanlak-postavi-nachaloto-na-reditsa-initsiativi-v-ramkite-na-sedmitsata-na-bashtata.html", "text": "Библиотека „Искра“ постави началото на редица инициативи, обединени от мотото „Най-отговорното забавление и най-забавната отговорност“ в рамките на Седмицата на бащата, която се провежда в дните от 6 до 12 ноември, каза за Радио „Фокус“ директорът на библиотеката Анна Кожухарова. Една от тях е фотостена \"Аз и татко\". „Всяко дете или баща може да донесе през цялата седмица от 6 до 12 ноември снимки, на които децата се забавляват, четат, учат или пътешестват със своите бащи, с които ще бъде оформена специална фотоизложба“, поясни Кожухарова. В програмата за отбелязване на седмицата е включена и изложба от детски рисунки \"Супер силата на татко\". Те ще бъдат създадени по време на творчески работилници в периода от 6 до 11 ноември. Изложбата ще бъде открита на 11 ноември от 11 часа в Детско – юношеския отдел на библиотеката, когато ще се състои и срещата с бащи, активни застъпници на детското четене.\r\nВ Седмицата на бащата библиотеката в Казанлък ще регистрира безплатно нови читатели на Детския отдел. „Всеки баща, довел своите малки наследници в библиотеката от 6 до 11 ноември, ще спомогне за превръщането на децата си в активни читатели“, каза Кожухарова. \r\nСлавяна ГАЙДАРОВА", "date": "2017.11.06", "title": "Стара Загора: Библиотека „Искра“ в Казанлък постави началото на редица инициативи в рамките на Седмицата на бащата"}
{"url": "http://www.focus-news.net/news/2017/11/06/2454367/predsedatelyat-na-pg-na-gerb-tsvetan-tsvetanov-v-ruse-noviyat-ministar-na-zdraveopazvaneto-nyama-da-e-lekar.html", "text": "Даваме голям кредит на доверие за бъдещия министър на здравеопазването. Вече има политическо решение кой да бъде кандидатът, като на 10 ноември ще бъде огласено неговото име. Това каза зам.-председателят на ГЕРБ и председател на ПГ на партията Цветан Цветанов в отговор на журналистически въпрос относно номинацията на бъдещ министър на здравеопазването, съобщиха от пресцентъра на ПП ГЕРБ. Кандидатурата бе обсъдена днес по време на провелия се в София Политически съвет с участието на ръководствата на коалиционните партньори в управлението. „С колегите от „Обединени патриоти“ постигнахме пълен консенсус по темата“, подчерта Цветанов.\r\nЗам.-председателят на ГЕРБ се въздържа от назоваване името на бъдещия министър, като отбеляза, че това ще стори министър-председателят Бойко Борисов на 10 ноември. Той посочи, че номинираният няма да бъде лекар, а решението е продиктувано от много обстоятелства. „Парите се увеличават ежегодно и смятам, че един такъв подход би бил полезен“, коментира Цветан Цветанов. По думите му дали ще бъде запазен екипът на настоящия министър ще бъде решение на неговия наследник. „Хората в него обаче трябва да бъдат задължително свързани със здравеопазването“, уточни Цветан Цветанов.", "date": "2017.11.06", "title": "Председателят на ПГ на ГЕРБ Цветан Цветанов в Русе: Новият министър на здравеопазването няма да е лекар"}
{"url": "http://www.focus-news.net/news/2017/11/06/2454368/anadolu-agency-turskite-vlasti-zadarzhaha-29-dushi-zapodozreni-za-terorizam.html", "text": "Турските власти арестуваха 29 души из цялата страна по подозрения за участие в терористични структури, предава Anadolu Agency, като се позовава на информация от местната полиция.\r\nВ две различни операции в 8 провинции в страната в понеделник властите са задържали заподозрените по подозрение за връзки с организацията на Фетулах Гюлен, която се смята за инициатор на неуспешния опит за преврат срещу Ердоган и от тогава се преследва като терористична организация от Анкара.\r\nПревод и редакция:", "date": "2017.11.06", "title": "Anadolu Agency: Турските власти задържаха 29 души заподозрени за тероризъм"}
{"url": "http://www.focus-news.net/news/2017/11/06/2454369/varna-nad-100-dushi-sa-vklyucheni-v-proekta-za-nezavisim-zhivot-za-horata-v-neravnostoyno-polozhenie-v-obshtina-dalgopol.html", "text": "Над 100 души са включени в проекта за независим живот за хората в неравностойно положение в община Дългопол. Това съобщиха за Радио „Фокус“ – Варна от Община Дългопол. Проектът „Независим живот за хората в неравностойно положение в община Дългопол” се изпълняваше по Договор за предоставяне на безвъзмездна финансова помощ по Оперативна програма „Развитие на човешките ресурси”. Целите на проекта бяха преодоляване на социалната изолация на хората в неравностойно положение чрез предоставяне на различни социални услуги за социално включване в общността или дома, както и подобряване качеството на живот и на достъпа до услуги за социално включване в отговор на комплексните потребности, включително и здравни, на възрастни и деца с увреждания и хора над 65 години в невъзможност за самообслужване. Целевите групи, включени в проекта, са лица с трайни увреждания с ограничение или невъзможност за самообслужване, деца с трайни увреждания, както и възрастни хора над 65 години с ограничение или невъзможност за самообслужване.\r\nВ продължение на 23 месеца са предоставяни социални услуги „личен асистент” и „домашен помощник” на 108 лица с различни видове увреждания, включително и деца и възрастни хора с невъзможност за самообслужване. Оказвана им беше помощ за лична хигиена, задоволяване на потребностите от храна, поддържане на хигиена в жилищните помещения, комунално-битови услуги – закупуване на хранителни продукти и лекарства, помощ и подкрепа при опазване на здравословното състояние, социални контакти и други. Осигурена им е психологическа помощ, както и ежемесечно медицинско обслужване по домовете от медицинско лице за измерване на витални показатели, консултация за спазване на хигиенно-диетичен режим.\r\nВъв връзка с постановление на Министерски съвет в края на месец септември кметът на община Дългопол Георги Георгиев подписа споразумение между АСП и Община Дългопол за продължаване на предоставянето на социалните услуги по правилата на операция „Независим живот”. Бяха сключени нови договори с потребителите на услуги и социалните работници до 31 декември 2017 година. Във връзка с поетия ангажимент на Община Дългопол за осигуряване на устойчивост на проект „Независим живот за хората в неравностойно положение в община Дългопол”, продължава извършваното на медицинско обслужване по домовете от медицинско лице.\r\nМарияна ВАЛЕНТИНОВА", "date": "2017.11.06", "title": "Варна: Над 100 души са включени в проекта за независим живот за хората в неравностойно положение в община Дългопол"}
{"url": "http://www.focus-news.net/news/2017/11/06/2454370/tass-rusiya-shte-sazdade-nova-razuznavatelna-mashina-na-bazata-na-bmp-3-za-nuzhdite-na-ruskata-armiya.html", "text": "Опитно-конструкторските работи(ОКР) по създаването на разузнавателна машина на базата на БМП-3 (Бронирана машина на пехотата) за нуждите на Сухопътните войски на Русия се извършват в момента и се очаква те да бъдат завършени в най-близко бъдеще. Това съобщи пресслужбата на Министерството на отбраната на Русия, предава ТАСС.\r\n„В момента се водят ОКР и в скоро време ние ще получим бойна разузнавателна машина на базата на БМП-3, която напълно отговаря на нашите изисквания“, заяви заместник-началника на Главния щаб на Сухопътните войски по разузнаването Владимир Масурин.\r\nМашината ще се различава от БМП-3 с новите си технически средства за разузнаване. Планира се на нея да бъдат поставени Радиолокационна станция (РЛС), далекомери, топловизионни прицели и безпилотни апарати. Основното достойнство на разработката ще бъде възможността за определяне на своите координати при излизане от строя на спътниковата навигация, съобщават от пресслужбата.\r\nБМП-3 е бойна машина предназначена за траснпортиране на пехота и поддръжка за сухопътните войски по време на бойни действия. Тя е въоръжена със 100-милиметрово оръдие с възможност за изстрелване на реактивни снаряди, а също така с 30-милиметрово автоматично оръдие. Машината може да пренася до седем десантника.\r\nПревод и редакция:", "date": "2017.11.06", "title": "ТАСС: Русия ще създаде нова разузнавателна машина на базата на БМП-3 за нуждите на руската армия"}
{"url": "http://www.focus-news.net/news/2017/11/06/2454371/burgas-vazstanoveno-e-dvizhenieto-na-mps-nad-10-t-po-pat-ii-79-sredets-burgas-v-uchastaka-ot-burgas-do-konstantinovo.html", "text": "Възстановено е движението на МПС над 10 т по път II-79 Средец – Бургас в участъка от Бургас до Константиново. Това съобщиха от пресцентъра на Агенция \"Пътна инфраструктура\".", "date": "2017.11.06", "title": "Бургас: Възстановено е движението на МПС над 10 т по път II-79 Средец – Бургас в участъка от Бургас до Константиново"}
{"url": "http://www.focus-news.net/news/2017/11/06/2454372/balgariya-i-cherna-gora-pravyat-ekshan-plan-za-obmen-na-opit-v-turizma.html", "text": "България и Черна гора ще изготвят съвместно екшън план за обмен на опит в туризма. Документът ще бъде разписан и се очаква да бъде одобрен от страните през месец март 2018 г. Това стана ясно по време на среща между министъра на туризма Николина Ангелкова и Павле Радулович, министър на туризма на Черна гора, съобщиха от пресцентъра на министерството. Двамата министри обсъдиха съвместни инициативи по време на най-голямото международно  изложение за професионалисти в туристическата индустрия World Travel Market в Лондон.\r\nПланът за действие ще се изготви от работна група, в която ще вземат участие представители на двете ведомства. Целите ще са базирани на Споразумението за сътрудничество в областта на туризма между България и Черна гора, което бе подписано през юни 2016 г. \r\nОсновен акцент в документа е задълбочаването на контактите и развитието на двустранните туристически връзки. Ще бъдат предприети и действия за по-доброто представяне на културно-историческите традиции, както и за улесняване на процедурите за обмен на туристи между България и Черна гора. Страните ще насърчават сътрудничеството в различни области по отношение на обучението на човешките ресурси в туристическия сектор, ще допринасят за взаимното участие в международни изложения, панаири, конференции и семинари, други международни рекламни, информационни и научни туристически събития.\r\nМинистърът на туризма на Черна гора заяви готовността на страната си да се запознае с добрите практики, които прилага България в сферата на инвестициите. Министерството на туризма създаде инвестиционна карта, в която влизат около 30 обекта. Целта е тя да бъде промотирана пред чуждестранни инвеститори, за да се насърчат и улеснят вложенията в сектора. \r\nРадулович прояви интерес и към добрите практики, които прилага страната ни по отношение на зимния туризъм. „Сезон 2016/2017 г. беше най-успешен за туризма ни от влизането на България в Европейския съюз. Общият брой посещения на чуждестранни туристи бе 1,476 млн., като се постигна ръст от 19,6%. Очакванията са през предстоящия сезон тези резултати да се запазят, надградят и да постигнем устойчиво развитие“, заяви министър Ангелкова.", "date": "2017.11.06", "title": "България и Черна гора правят екшън план за обмен на опит в туризма"}
{"url": "http://www.focus-news.net/news/2017/11/06/2454373/reuters-bivshiyat-lider-na-kataluniya-e-osvoboden-ot-belgiyskiya-arest.html", "text": "Бившият лидер на Каталуния Карлес Пучдемон беше освободен от ареста в Брюксел в понеделник, след решението на местния съд, че той може да остане на свобода в Белгия, докато не му бъдат предявени официални обвинения от испанския съд за организиране на метеж, предава Reuters.\r\nРешението на съда означава, че Пучдемон, който избяга от Испания миналия месец, след като Мадрид уволни регионалното правителство на Каталуния и разпусна местния парламент, е свободен да води кампания за изборите в автономната област, които трябва да се проведат на 21 декември.\r\nСлед освобождаването си, той заяви, че действията на неговото правителство са били напълно легитимни и разкритикува испанската правосъдна система за „очевидната липса на независимост и неутралност“.\r\nСпоред агенцията се очертава местните избори в Каталуния да изиграят ролята на де факто референдум за независимост на областта.\r\nПревод и редакция:", "date": "2017.11.06", "title": "Reuters: Бившият лидер на Каталуния е освободен от белгийския арест"}
{"url": "http://www.focus-news.net/news/2017/11/06/2454374/v-muzeya-na-mvr-otvarya-vrati-izlozhba-na-tema-istoriya-na-ministerstvoto-na-vatreshnite-raboti-ot-1879-g-do-kraya-na-20-vek.html", "text": "В Музея на МВР отваря врати изложба на тема „История на Министерството на вътрешните работи от 1879 г. до края на 20 век“, съобщиха от пресцентъра на МВР. Експозицията е посветена на 8 ноември, Архангеловден - професионален празник на българската полиция. Посетителите ще видят оръжие, униформи, награди и отличия, както и технически средства, ползвани от службите на МВР при разкриване на престъпления. Сред експонатите са и вещи на служители, веществени доказателства, документален и снимков материал, свързани с възникването, организацията и дейността на Министерството на вътрешните работи през годините. \r\nПроявата подкрепя Националната благотворителна кампания за подпомагане на децата на загиналите и пострадалите при изпълнение на служебните си задължения служители от системата на МВР.", "date": "2017.11.06", "title": "В Музея на МВР отваря врати изложба на тема „История на Министерството на вътрешните работи от 1879 г. до края на 20 век“"}
{"url": "http://www.focus-news.net/news/2017/11/06/2454375/afp-dvadeset-i-pet-dushi-zaginaha-pri-katastrofa-v-senegal.html", "text": "Двадесет и пет души загинаха в Сенегал, след като минибус се сблъска с автобус в северната част на страната,предава AFP, като се позовава на информация от местната служба за извънредни ситуации.\r\nМинибусът е пътувал към град Туба в централната част на Сенегал, когато се е сблъскал с автобус. Според официалната информация в превозното средство е имало 27 души, при капацитет от 14 места и 24 от тях са загинали при сблъсъка. 25-ата жертва е водачът на автобуса.\r\nПревод и редакция:", "date": "2017.11.06", "title": "AFP: Двадесет и пет души загинаха при катастрофа в Сенегал"}
{"url": "http://www.focus-news.net/news/2017/11/06/2454376/sport-septemvri-pobedi-pirin-s-10.html", "text": "Септември победи Пирин (Благоевград) с 1:0, в мач от 15-ия кръг на Първа лига, игран на националния стадион „Васил Левски“ в София. След успеха Септември се изкачи на 9-о място във временното класиране с актив от 19 точки, а Пирин остана 12-и с 13 точки. Начело в класирането е Лудогорец с 36 точки, следван от ЦСКА с 34 точки и Левски с 28 точки.", "date": "2017.11.06", "title": "Спорт: Септември победи Пирин с 1:0"}
{"url": "http://www.focus-news.net/news/2017/11/06/2454377/predsedatelyat-na-pg-na-gerb-tsvetan-tsvetanov-v-ruse-temata-za-vlizaneto-na-balgariya-i-rumaniya-v-shengen-e-chast-ot-evropeyskiya-dneven-red.html", "text": "С румънските ни приятели имаме общи цели, защото влизането в Шенген на България и Румъния е тема от европейския дневен ред. Аз съм убеден, че по време на Европредседателството с Румъния трябва да бъдем обединени от общи каузи от взаимен интерес и да фокусираме повече внимание в региона на Югоизточна Европа. Това заяви зам.-председателят на ГЕРБ и председател на ПГ на партията Цветан Цветанов в отговор на журналистически въпрос относно утрешното съвместно заседание на Комисията по вътрешна сигурност и обществен ред в Народно събрание и Комисията по отбрана, обществен ред и национална сигурност в Камарата на депутатите на парламента на Румъния, съобщиха от пресцентъра на ПП ГЕРБ. В контекста на предстоящото председателство на ЕС от България през първите шест месеца на 2018 година - мястото за срещата е определено в Русе. По-рано през деня Комисията по вътрешна сигурност и обществен ред ще има изнесено заседание в 10.00 часа в зала 1 на Областна администрация – Русе, като една от основните теми ще бъде посветена на промените между първо и второ четене в проектозакона за Министерството на вътрешните работи. Цветанов посочи, че Румъния и България, заедно със страните от Западните Балкани, активно участват в Залцбургския процес. „В този смисъл, за мен е изключително удоволствие, че ще можем да говорим и за Западните Балкани с колегите от Румъния“, добави той.\r\nЗам.-председателят на ГЕРБ обясни, че през март месец България ще бъде домакин на заседанието на Съвместната група за парламентарен контрол на Европол, като на това заседание ще бъдат приети процедурните правила за работата на групата. „Радостен съм, че това ще стане у нас, защото преди месец не успяхме да постигнем консенсус в Брюксел“, заяви Цветанов. По думите му основен акцент ще бъде приемането на т. нар. Синя карта, която ще даде възможност на граждани извън ЕС да идват в страната, да работят и да се запълни вакуумът, който има в момента за висококвалифицирани специалисти.\r\nЦветан Цветанов обяви, че ще запознае колегите си с парламентарното измерение на Българското председателство на ЕС, защото на 18 и 19 март в България ще има присъствие на всички депутати от държавите – членки от комисиите по сигурност и обществен ред, както и на евродепутати от Комисията „ЛИБЕ“, директора на „Европол“.  Той добави, че в хода на срещата ще бъде направена презентация от зам.-директора на \"Гранична полиция\" за миграцията и пренасочването на миграционните потоци. Зам.-министърът на вътрешните работи Красимир Ципов пък ще направи изложение, посветено на ангажиментите на България покрай Европредседателството в сектор „Вътрешен ред и миграция“.", "date": "2017.11.06", "title": "Председателят на ПГ на ГЕРБ Цветан Цветанов в Русе: Темата за влизането на България и Румъния в Шенген е част от европейския дневен ред"}
{"url": "http://www.focus-news.net/news/2017/11/06/2454378/ek-reformite-na-sadebnata-sistema-v-polsha-sa-zaplaha-za-varhovenstvoto-na-zakona.html", "text": "Заместник-председателят на Европейската комисия Франс Тимерманс заяви, че реформите в полското правосъдие са системна заплаха за върховенството на закона в страната и Варшава трябва да ги отмени, предава Reuters.\r\nПолша влезе в ожесточен сблъсък с ЕС около стандартите на демокрацията, след идването на власт на евроскептичната партия „Право и справедливост“ през 2015 година.\r\n„Трябва да кажа съвсем ясно, че Комисията е на мнение, че тези закони създават заплаха за върховенството на закона, дори систематична заплаха за върховенството на закона в Полша“, заяви Тимерманс от трибуната на Европейския парламент.\r\nОт Комисията смятат, че новите закони ще подкопаят независимостта на правосъдната система в страната, защото ще дадат на ресорния министър – политик от управляващата партия – правото да уволнява и назначава висшите съдебни магистрати. Освен това в Брюксел смятат, че правителството е нарушило текстовете на полската конституция при преустройството на Конституционния трибунал (Конституционен съд), който работи изцяло в полза на парламентарното мнозинство.\r\nОт своя страна „Право и справедливост“ обвиняват Тимерманс, че осъществява „вендета“ срещу Полша.\r\nПревод и редакция:", "date": "2017.11.06", "title": "ЕК: Реформите на съдебната система в Полша са заплаха за върховенството на закона"}
{"url": "http://www.focus-news.net/news/2017/11/06/2454379/pazardzhik-v-selo-bata-uspeshno-priklyuchi-izpalnenieto-na-deynostite-po-proekt-veche-znam-i-moga-poveche-finansiran-ot-obshtina-panagyurishte.html", "text": "Сдружение „Идея“ в село Бъта успешно приключи изпълнението на дейностите по проект „Вече знам и мога повече“. Това съобщи за Радио „Фокус“ – Пазарджик кметът на панагюрското село Георги Александров. Той обясни, че проектът е насочен към младите хора между 14 и 29 години и е финансиран по Програма „Младежки дейности 2017“ на Община Панагюрище. „Четирите творчески клуба, сформирани по проекта, изпълниха своята работа и в предстояща изложба ще представят своите постижения. Завършени произведения на занаятчийското изкуство по дърворезба и грънчарство изработиха младите хора под ръководството на обучителите Марин Кушлов и Кръстьо Грънчаров. Серия художествени фотографии изпратиха участниците в този клуб на своя обучител Николай Радулов, който, съвместно с представители на сдружението, оцени фотосите. Наградите във фотоконкурса ще бъдат обявени и връчени при официалното откриване на финалната изложба, заложена в проекта, на 24 ноември. Нейното организиране бе отложено по предложение на Община Панагюрище и ще бъде част от културния календар за месеца. Изключително интересни са изследванията на Клуб „Етнография“ с ръководител Мария Кършева. Голяма част от проучванията на този клуб са поместени в информационната брошура на проекта“, допълни Александров. Той каза също, че участниците в проекта са записали и позабравени готварски рецепти на есенни ястия, типични за село Бъта.\r\nВаня НИКОЛОВА", "date": "2017.11.06", "title": "Пазарджик: В село Бъта успешно приключи изпълнението на дейностите по проект „Вече знам и мога повече“, финансиран от Община Панагюрище"}
{"url": "http://www.focus-news.net/news/2017/11/06/2454380/nimh-predi-obyad-shte-e-predimno-slanchevo-sled-obyad-na-otdelni-mesta-v-planinskite-rayoni-na-zapadna-balgariya-sa-vazmozhni-slabi-prevalyavaniya.html", "text": "През нощта ще е предимно ясно. На много места, в низините и около водните басейни, ще има мъгла или ниска слоеста облачност. Ще е почти тихо с минимални температури между минус 1° и 4°. Преди обяд ще е предимно слънчево, а на места мъгливо. След обяд от запад облачността ще се увеличава и на отделни места в планинските райони на Западна България са възможни слаби превалявания. Ще духа слаб до умерен вятър от изток-югоизток. Максималните температури ще са от 12° до 17°, в районите с по-трайна мъгла ще са по-ниски. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е близко до средното за месеца и слабо ще се повиши.\r\nПо Черноморието облачността ще е по-често значителна, почти без валежи. На места и мъгливо. Ще духа  слаб до умерен предимно източен вятър. Максимална температура на въздуха 13°-15°, близка до температурата на морската вода. Вълнението на морето ще е около 2 бала. В планините преди обяд ще е предимно слънчево, но след обяд от запад ще се заоблачи. На отделни места в масивите от Западна България ще превали дъжд, над 2000 м – слаб сняг. Ще духа слаб до умерен вятър от юг-югозапад. Максимална температура на височина 1200 метра – около 9°, на 2000 метра – около 2°.\r\nВ сряда и четвъртък ще преобладава облачно време. Отначало в Западна България, а през нощта срещу четвъртък и в четвъртък на места в останалата част от страната ще има валежи от дъжд, в планините на Западна България над 1600 метра – от сняг. Значителни валежи не се очакват. През първия ден ще се усили вятърът от изток-югоизток, по-съществено в Дунавската равнина и източните райони. Дневните температури ще са в широки граници – в сряда от 6°-10° в Западна до 14°-16° в Източна България. В петък вероятността за валежи е малка. Ще има и по-съществени разкъсвания, на места, главно в Южна България и временни намаления на облачността. Почти тихо време с минималните температури предимно между 3° и 8°, а максимални - между 10° и 15°.", "date": "2017.11.06", "title": "НИМХ: Преди обяд ще е предимно слънчево, след обяд на отделни места в планинските райони на Западна България са възможни слаби превалявания"}
{"url": "http://www.focus-news.net/news/2017/11/06/2454381/balkan-insight-bezhantsite-iskat-mediyna-tribuna-za-da-promenyat-mnenieto-na-balgarite.html", "text": "В лицето на увеличаващата се враждебност от българските граждани, бежанци и активисти искат да основат медийна платформа, чрез която да покажат на хората какво всъщност представляват , предава Balkan Insight.\r\nАхмад е напуснал дома си в Афганистан преди повече от година, защото е работил като преводач за силите на НАТО и страната е „станала несигурна“ за него. Тъй като не е имал законен начин за влизане в Европа, той е влязъл в България нелегално, където живее от тогава и се радва на живота.\r\n„Просто имах нужда от място, където ще бъда далеч от лошите хора. За мен България е прекрасна страна – животът ми е много по-добър тук“, заяви той.\r\nСлед това Ахмад се среща с Ива Гумнишка, български активист, който търси работа за бежанците в страната. Двамата организират срещи, на които участват други активисти, предприемачи, дизайнери и бежанци, за да разработят иновационни решения, които биха помогнали на бежанците да се интегрират към новия си живот в България.\r\nНа срещите се сформира екип от български активисти, подпомагани от афганистански бежанци, който вече е пуснал прототип на платформа за споделяне на видео-клипчета, която може да бъде използвана за споделяне на преживявания, мнения и новини сред бежанците и гражданите.\r\nПревод и редакция:", "date": "2017.11.06", "title": "Balkan Insight: Бежанците искат медийна трибуна, за да променят мнението на българите"}
{"url": "http://www.focus-news.net/news/2017/11/06/2454382/vidin-namalyavat-kursovete-na-patnicheskite-avtobusi-do-malkite-naseleni-mesta-v-oblastta.html", "text": "Намаляват курсовете на пътническите автобуси до малките населени места във Видинска област, каза за Радио „Фокус“ Вергил Алексиев, собственик на фирма за пътнически превози. Той посочи, че причината е намаляването на населението. „Малко хора остават в селата, през зимния сезон понякога автобусите пътуват празни с по един, двама души. Няма как при тези условия фирмата да поддържа автобуса и да плаща заплата на шофьор“, каза за Алексиев. Той допълни, че всяка година курсовете намаляват. „В много от селата автобусите минават по един или два пъти в седмицата. И това е пак успех за хората, които живеят там – могат да разчитат на обществен превоз“, допълни Вергил Алексиев. Той посочи, че там, където населените места са по-големи и има засилен поток на хора, пътуващи за Видин, винаги се намират и нелегални превозвачи. „Мерките за ограничаване на тяхната дейност не винаги водят до успех. Хората, които те превозват обикновено се отказват да свидетелстват, за това, че са платили превоза си на някой, който не е превозвач по смисъла на закона. Но хората от малките населени места трябва да знаят, че така рискуват да останат без автобуси, които се движат по разписание и да разчитат само на нелегалните превозвачи“, каза Алексиев.\r\nАнна ЛОЗАНОВА", "date": "2017.11.06", "title": "Видин: Намаляват курсовете на пътническите автобуси до малките населени места в областта"}
{"url": "http://www.focus-news.net/news/2017/11/06/2454383/toma-bikov-gerb-nyama-nito-edin-logichen-argument-za-da-se-stigne-do-padaneto-na-pravitelstvoto.html", "text": "Няма нито един логичен аргумент, за да се стигне до падането на правителството, каза в интервю за Радио „Фокус“ народният представител от ГЕРБ Тома Биков. Той поясни, че темата за корупцията е несъстоятелна и е грешното оръжие за атака от страна на опозицията. „Този проблем обаче много често се използва за запълване на политическото говорене, най-вече на опозиционните политически сили. Много може да се говори за корупцията, особено когато се говори повърхностно и на базата на хвърляне на кал по опонента. Може би колегите от БСП и ДПС са преценили, че ще имат повече време в телевизионните студия и ще бъдат по-атрактивни с тази тема. Но чисто политически, изборът на този проблем показва, че те не могат да се концентрират върху нито една секторна политика на настоящето управление и да атакуват аргументирано“. Тома Биков допълни, че ГЕРБ е подготвена за предсрочни избори, но в този момент правителството трябва да обърне внимание на други приоритети. Той отхвърли възможността да се стигне до смяна на министри в кабинета, заради искането на ДПС за неучастие на Обединените патриоти в управлението. Според него е изключен и вариантът за правителство на малцинството.", "date": "2017.11.06", "title": "Тома Биков, ГЕРБ: Няма нито един логичен аргумент, за да се стигне до падането на правителството"}
{"url": "http://www.focus-news.net/news/2017/11/06/2454384/tass-sled-sasht-i-turtsiya-vazobnovi-chastichno-izdavaneto-na-vizi.html", "text": "Посолството на Турция във Вашингтон обяви, че възстановява частично процеса на разглеждане на заявления за получаване на визи в своите консулства на територията на САЩ, предава ТАСС, като се позовава на информация от турската дипломатическа мисия.\r\n„Турция възобновява процеса на разглеждане на заявки за издаване на визи на граждани на САЩ в своите дипломатически и консулски мисии в страната „на ограничена основа“, пише в текста на разпространеното съобщение.\r\nПо-рано в понеделник подобен ход предприе и посолството на САЩ в Анкара, за което вече Агенция „Фокус“ информира.\r\nПревод и редакция:", "date": "2017.11.06", "title": "ТАСС: След САЩ и Турция възобнови частично издаването на визи"}
{"url": "http://www.focus-news.net/news/2017/11/06/2454385/ispanskoto-pravitelstvo-shte-podkrepya-s-vsichki-sili-vlizaneto-na-balgariya-v-shengen-i-predsedatelstvoto-na-saveta-na-es.html", "text": "Испанското правителство ще подкрепя с всички сили влизането на България в Шенген, след като изпълнихте всички критерии, както и Председателството на Съвета на ЕС. С тези думи Алфонсо Мария Дастис Кеседо, министър на външните работи на Кралство Испания, се обърна към своя български колега Екатерина Захариева в Мадрид, съобщиха от пресцентъра на МВнР.  \r\nЗаместник министър-председателят по правосъдната реформа и министър на външните работи е на двудневно работно посещение в Кралство Испания. Това е първата визита на български външен министър в страната от 12 години насам. \r\nЗахариева и Дастис констатираха, че двустранните отношения са отлични.  \r\n“Винаги сме имали пълна подкрепа от ваша страна, нашите вътрешни и правосъдни министерства работят много добре, имаме значителни испански инвестиции, пътуванията и туристическите пътувания се увеличават. Тук живеят близо 300 000 българи, които са добре интегрирани в обществото ви”, констатира Захариева.   \r\nБългарският първи дипломат изтъкна, че страната ни бе една от първите, които подкрепи териториалната цялост, конституционния ред и суверенитета на Кралството след възникването на кризата в Каталуния. “Убедени сме, че решението, което взехте за насрочване на предсрочни регионални избори, колкото е възможно по-скоро ще върне нормалния ритъм на живот в региона. За нас върховенството на закона е сред основополагащите ценности на ЕС. Вярвам в испанското правосъдие”, заяви Захариева.  \r\n“Благодаря за подкрепата, която ни оказа България. Ще се опитваме да запазим региона спокоен и да продължим да предлагаме всички административни услуги на населението, както и подготовката за изборите. Регионалната полиция с новото ръководство се справя с гарантирането на реда. Над 2000 компании напуснаха Каталуния, а безработицата в областта се увеличи”, каза Дастис.  \r\nПървите дипломати на България и Испания обсъдиха и един от основните външнополитически приоритети на българското правителство - европейската перспектива за Западните Балкани. “Интеграцията на Западните Балкани няма алтернатива. Трябва да им се даде политическа подкрепа и ясна перспектива, особено за младите. Това са млади по население държави, с голяма безработица, предразположени към нестабилност и хибридна пропаганда”, изтъкна Захариева.   \r\nНа срещата бе обсъден и европейският дневен ред в контекста на Българското председателство - политиката за отбрана и сигурност, реформата в политиката по предоставяне на убежище, създаването на нови работни места, растежът и иновациите, подкрепата за кохезионната политика, Брекзит. Първите дипломати на двете държави констатираха, че позициите им се доближават по повече от приоритетите.   \r\nВицепремиерът Захариева се срещна още с Мария Сорая Родригес Рамос, председател на Смесената комисия на Парламента на Испания по въпросите на Европейския съюз.   \r\n“Ние сме стратегически партньори и благодарим за подкрепата, която сме получавали винаги от Кралство Испания. В ЕС имаме доста предизвикателства - след Брекзит всички осъзнаха, че процесите не са невъзвратими и че трябва да отстояваме демокрацията всеки ден. Българският и испанският народ обаче са сред най-проевропейски настроените. Подкрепяме всички интеграционни процеси, продължаването на кохезионната политика, както и новите политики на сигурност, за убежището”, изтъкна министър Захариева.   \r\nПо време на разговора бяха обсъдени ситуацията с миграционния натиск, Брекзит, дебатите за бъдещето на ЕС - теми, които ще са сред водещите и по време на Българското председателство на Съвета на ЕС.   \r\nМария Сорая Родригес Рамос изтъкна, че трябва да се прави разлика между бягащите от въоръжени конфликти и икономическите мигранти. Тя разказа, че Испания финансира образователни програми в няколко африкански държави, които да покажат на тийнейджърите жестоката реалност и живота на мигрантите. За съжаление обаче младите хора в Африка са подложени на натиск в семейството за емигриране в Европа, тъй като техните роднини биха разчитали на средствата за издръжка, които те биха им изпращали.   \r\n“Няма как да приемем всички млади хора, които искат да дойдат тук. Незаконната миграция е най-голямото предизвикателство за ЕС. По време на председателството ще разчитаме на вашата подкрепа и в тази тема - каза министър Захариева. -  Хората от ЕС свързват бежанците с тероризма, не правят разлика и между бежанци и икономически мигранти. България опазва ефективна външната граница на ЕС и ви благодаря, че подкрепяте приемането в Шенген.“   \r\n“Испания подкрепя България във всички инициативи, особено за приемането ви в Шенген. Благодаря искрено за подкрепата на България за Испания и сега, в тази тежка политическа ситуация за нас. Голямата част от испанския народ са убедени, че заедно ще излезем напред”, заяви Мария Сорая Родригес Рамос.   \r\n“Нашата позиция е ясна - ние стоим зад териториалната цялост и суверенитета на Кралство Испания. Вярвам в испанското правосъдие и в демокрацията. Приветстваме свикването на демократични избори в Каталуния”, изтъкна още веднъж Захариева.   \r\nБългарският външен министър разговаря и с Рафаел Катала, министър на правосъдието на Кралство Испания, с когото работиха заедно през 2016 г. по регламента за създаване на Службата на европейския прокурор и по директивата за преследване по наказателноправен ред на престъпленията срещу финансовите интереси на Съюза. Двамата обсъдиха още напредъка в съдебната реформа и процеса по създаване на Служба на европейския прокурор. Двамата окачествиха като добра идеята на френския президент Макрон европейската прокуратура да преследва не само трансграничните финансови престъпления, но и тежките форми на международен тероризъм. Те заявиха, че сега е важно прокуратурата да бъде изградена като институция.  България бе един от инициаторите за нейното създаване.", "date": "2017.11.06", "title": "Испанското правителство ще подкрепя с всички сили влизането на България в Шенген и Председателството на Съвета на ЕС"}
{"url": "http://www.focus-news.net/news/2017/11/06/2454386/tass-teroristi-napadnaha-i-izgoriha-grad-v-severoiztochna-nigeriya.html", "text": "Най-малко шестима души са загинали в резултат от нападение на терористи от групировката „Боко харам“ срещу град в североизточната част на Нигерия, предава ТАСС, като се позовава на информация от местната администрация.\r\nСпоред сведенията около 20 въоръжени мъже, членове на групировката „Боко харам“, са нападнали град Джаданам, разположен на около 50 км от Майдагури – столицата на щата Борно.\r\n„Те са убили шестима души и са изгорили почти целия град, а също така са унищожили селскостопанските животни и продоволствените запаси“, съобщи представител на местните власти. В резултат от нападението населението на града е останало без хранителни запаси.\r\nСлужебните лица са призовали централното правителство да дойда на помощ и да увеличи броя на патрулите в гъстонаселения район, който често е подложен на атаки от джихадистите.\r\nСпоред наблюдатели в последните седмици „Боко харам“ чувствително е увеличил активността си в североизточната част на Нигерия и Северен Камерун.\r\nПревод и редакция:", "date": "2017.11.06", "title": "ТАСС: Терористи нападнаха и изгориха град в Североизточна Нигерия"}
{"url": "http://www.focus-news.net/news/2017/11/06/2454387/varna-obezopasiha-stalbishteto-na-su-vasil-levski-v-grad-devnya.html", "text": "Външното стълбище на Средно училище „Васил Левски“ – гр. Девня се сдоби с парапет. Това съобщиха от Община Девня. По този начин съоръжението осигурява необходимата безопасност при изкачване и слизане на лица с опорно-двигателни проблеми, както и на всички останали по време на дъжд и сняг, когато плочките, с които е облепено стълбището, стават хлъзгави.\r\nДосега при затруднения деца и възрастни разчитаха на прилежащата на стълбището стена, която не може да осигури надеждна подпора на влизащите и излизащите от училищната сграда. Въпреки сигналите от родители на деца с проблеми с придвижването, училищното ръководство не предприе никакви мерки за обезопасяване на стълбището. Една от майките, които упорито поставяха този въпрос, е девненката Пепа Жечева, чийто син е с детска церебрална парализа и учи в СУ „Васил Левски“.\r\n„По принцип е нужна и рампа, но да не мечтаем за екстри“, коментира г-жа Жечева. Тя е писала на кмета Свилен Шитов, който е обещал съдействие, въпреки че училището има собствен бюджет и надали 100-200 лева биха били проблем за обезпечаването на необходимостта от парапет.\r\nОт общината са се свързали с управителя на фирмата на Пламен Тодоров, чиито работници през лятото поставиха перила пред 8-етажния жилищен блок на бул. „Съединение“ №72. И този път от дружеството откликнаха своевременно и на драго сърце монтираха така необходимия парапет за обезопасяването на външното училищно стълбище.", "date": "2017.11.06", "title": "Варна: Обезопасиха стълбището на СУ „Васил Левски“ в град Девня"}
{"url": "http://www.focus-news.net/news/2017/11/06/2454388/predsedatelyat-na-pg-na-gerb-tsvetan-tsvetanov-v-ruse-smehotvorno-neseriozno-i-bezotgovorno-e-darzhavata-da-otiva-na-novi-izbori-kakvoto-e-zhelanieto-na-politicheskite-ni-oponenti.html", "text": "Държавата днес е стабилна. Смехотворно, несериозно и безотговорно е държавата да отива на нови избори. Политическите опоненти в лицето на БСП и ДПС се опитват да оформят антиправителствен блок. Нямаме притеснения за вота на недоверие. Това заяви зам.-председателят на ГЕРБ и председател на ПГ на партията Цветан Цветанов, който проведе работна среща с представители на структурите от Русенска община, съобщиха от пресцентъра на ПП ГЕРБ. Тя се състоя тази вечер в Пленарната зала на Община Русе и на нея присъстваха областният координатор на ГЕРБ в Русенска област и народен представител Пламен Нунев, колегата му Светлана Ангелова, депутати от Бургаски и Благоевградски избирателен район, общински съветници, зам.-кметове на Община Русе, кметове на кметства от региона, членове на ГЕРБ от област Русе. „Нашите политически опоненти в момента нямат какво друго да направят освен да водят една компроматна война, която цели дискредитиране на страната в контекста на предстоящото Европредседателство“, коментира Цветанов.\r\nПо думите му ГЕРБ доказала, че има системен подход и затова получава тази оценка от обществото. Цветанов посочи, че хората ще вярват на тези, които могат да правят политики и могат да покажат видими резултати. „За 2018 година приходите ще бъдат повече в бюджета. БВП ще достигне рекордните 105 млрд. лв. Бюджетният дефицит ще бъде под 1 %, което означава ,че държавата няма да задължи следващите поколения“, подчерта Цветан Цветанов. Той обясни, че 750 млн. лева ще бъдат насочени към държавния сектор, като преимуществено парите ще бъдат за сферата на образованието. 330 млн. лева повече ще има за заплатите на учителите догодина. „Така младите хора ще бъдат задържани в страната“, отбеляза лидерът на ПГ на ГЕРБ.\r\nЦветан Цветанов подчерта, че ГЕРБ акцентира и върху социалната политика. „За хората с увреждания ще има 64 млн. лв. и те ще дойдат от европейското финансиране и няма да тежи на държавния бюджет. На 180 лева бе увеличена минималната пенсия, а само преди месец бе направена втората стъпка – 200 лева. Това ще струва на бюджета 180 млн. лева. Правителството направи така, че да има и програма за отглеждане на деца на работещи родители, за която вече са подадени над 1900 молби“, обясни зам.-председателят на ГЕРБ.\r\n„Хората се интересуват единствено от решаване на местните проблеми и стабилността в държавата. За бизнеса е важно да има политическа стабилност, за да направят съответните капиталови разходи и инвестиции“, коментира още Цветанов и добави, че е важно политиците да бъдат до хората и да решават всеки един техен проблем. „Трябва да бъдем позитивни и градивни и да намаляваме противоречията, които се нагнетяват в обществото“, категоричен бе зам.-председателят на ГЕРБ.\r\nНие трябва да бъдем постоянно при хората. През новия политически сезон областното ръководство на партията не се събира само в Русе, а и в общините – при хората. Това заяви пред множеството областният координатор на ГЕРБ в Русенска област Пламен Нунев. „Такива събирания са проведени в Бяла, Ценово, Иваново, Две могили. След 3 месеца ще се направи отново обиколка, за да може по места да се анализират и решават своевременно проблемите“, добави Нунев.\r\nВ хода на събранието зам. – кметът Страхил Карапчански направи кратка презентация за проектите, реализирани от Община Русе, както и тези, които се осъществяват сега с европейско финансиране. Той благодари на народните представители и лично на Цветан Цветанов, както и на Министерски съвет с министър – председател Бойко Борисов за съдействието по различни въпроси.\r\nВ края на събитието Цветан Цветанов връчи членски карти на новоприети членове на ГЕРБ в Русенска община.", "date": "2017.11.06", "title": "Председателят на ПГ на ГЕРБ Цветан Цветанов в Русе: Смехотворно, несериозно и безотговорно е държавата да отива на нови избори, каквото е желанието на политическите ни опоненти"}
{"url": "http://www.focus-news.net/news/2017/11/06/2454389/sport-fifa-se-saglasi-da-ulesni-futbolistite-pri-napuskaneto-na-klubove-koito-ne-izplashtat-redovno-zaplati.html", "text": "Съюзът на професионалните футболисти ФИФПро и световната футболна централа ФИФА постигнаха споразумение за промяна на трансферната система във футбола. Двете организации излязоха с обща позиция, в която се казва, че ще се въведат нови правила за по-лесно напускане на футболистите на клубове, които не плащат редовно заработените заплати. Според президентът на ФИФПро Филип Пиат споразумението „ще въведе в действие най-големите промени в правилата за транфери във футбола от 2001 година насам“.", "date": "2017.11.06", "title": "Спорт: ФИФА се съгласи да улесни футболистите при напускането на клубове, които не изплащат редовно заплати"}
{"url": "http://www.focus-news.net/news/2017/11/06/2454390/dots-rumyana-kolarova-ako-ima-obsht-vot-na-nedoverie-mezhdu-dps-i-bsp-sreshtu-pravitelstvoto-toy-nyama-da-bade-na-tema-koruptsiya.html", "text": "Ако има общ вот на недоверие между ДПС и БСП срещу правителството, той няма да бъде на тема „корупция“. Това каза в интервю за Радио „Фокус“ политологът доц. Румяна Коларова. Тя поясни, че ДПС би било в доста неудобна позиция, ако подкрепи вот на тема корупция. „Този вот на недоверие се организира с цел да се предизвика дестабилизация на правителството. На БСП в момента жизнено е необходимо да наложи своя тема. Знаете, че те започват постепенно да се хлъзгат надолу в електоралната си подкрепа. Това е тенденция, която е напълно естествена, след като са регистрирали висок резултат на президентски избори и са загубили на парламентарни избори. Просто в момента тази тенденция трябва да бъде удържана, за да има перспектива пред лидера на БСП Корнелия Нинова“, обясни тя. Доц. Коларова определи предстоящия вот като ритуално противопоставяне и опит за дестабилизация на правителството. Според нея причината за искания вот е Законът за бюджет 2018, който би укрепил позициите на ГЕРБ. „Наливането на пари в нереформирани сектори е защитна реакция на опозицията“, коментира Коларова.", "date": "2017.11.06", "title": "Доц. Румяна Коларова: Ако има общ вот на недоверие между ДПС и БСП срещу правителството, той няма да бъде на тема „корупция“"}
{"url": "http://www.focus-news.net/news/2017/11/06/2454391/reuters-silvio-berluskoni-obyavi-che-e-pobedil-na-izborite-v-sitsiliya.html", "text": "Бившият италиански премиер Силвио Берлускони, който наскоро обяви, че се завръща в политиката, обяви, че неговата партия „Напред Италия“ е спечелила частичните местни избори в Сицилия, предава Reuters.\r\nСлед преброяването на 85% от бюлетините, дясноцентриският блок на Берлускони има преднина от 5% пред евроскептичното движение „5 звезди“, а третата лявоцентристка партия остава далеч назад.\r\n„Сицилия, точно както поисках, избра пътя на истинската, сериозна и конструктивна промяна, основана на честност, компетентност и опит“, заяви 81-годишният лидер във видеообръщение.\r\nПревод и редакция:", "date": "2017.11.06", "title": "Reuters: Силвио Берлускони обяви, че е победил на изборите в Сицилия"}
{"url": "http://www.focus-news.net/news/2017/11/06/2454392/blagoevgrad-mezhdunarodno-priznanie-poluchi-studentskiyat-folkloren-ansambal-na-yuzu-neofit-rilski-s-rakovoditel-dots-georgi-garov.html", "text": "Студентският фолклорен ансамбъл към Факултета по изкуствата на ЮЗУ „Неофит Рилски“ с ръководител доц. Георги Гаров беше гост и единствен представител на България в престижния XII Балкански фолклорен танцов фестивал в Измир, Турция. Това съобщиха от пресцентъра на висшето учебно заведение. Събитието се организира под патронажа на кмета на Община Измир. В него участваха танцови състави от 12 държави. Ансамбълът получи признание за високото си майсторство.\r\nВ рамките на фестивала се проведе международен симпозиум – „Културното развитие на фолклорните танцови фестивали и устойчивостта на традицията“, в който специалисти от Европа и Америка обмениха идеи и опит. Специален гост на форума бе доц. д-р Иванка Влаева. Тя, като член на международната редколегия, представи също публикувания от университетско издателство „Неофит Рилски“ сборник „Music and Dance in Southeastern Europe: Myth, Ritual, post-1989, audiovisual ethnographies”. В него са събрани изследвания на 42 международно признати учени участници в Петия международен симпозиум на ИГ на ICTM за музика и танц в Югоизточна Европа, на който Югозападният университет беше домакин през 2016 година.", "date": "2017.11.06", "title": "Благоевград: Международно признание получи Студентският фолклорен ансамбъл на ЮЗУ „Неофит Рилски“ с ръководител доц. Георги Гаров"}
{"url": "http://www.focus-news.net/news/2017/11/06/2454393/ria-novosti-rusiya-i-italiya-se-dogovoriha-za-dostavkata-na-samoleti-sukhoi-superjet-100-v-evropa.html", "text": "Авиовластите на Русия и Италия са се договорили за безпрепятствената доставка на самолети Sukhoi Superjet 100 (SSJ100) за европейски компании, предава РИА Новости, като се позовава на съобщение от „Росавиация“.\r\nКомпанията е получила пълномощия от Междудържавния авиационен комитет (МАК) за сертифициране на авиотехника през ноември 2015 година. През пролетта на тази година в медиите се появиха публикации, в които се твърдеше, че ведомството не е издало необходимите нормативни документи, които биха позволили на „Росавиация“ да изпълнява новите си функции, а износът на SSJ100 в Европа може да бъде прекратен. Експортът на самолетите през Италия към други страни се осъществява на основата на двустранно споразумение.\r\nВ понеделник в Рим ръководителят на „Росавиация“ Александър Нерадко и ръководителят на Националното управление на гражданската авиация на Италия Алесио Куаранте са подписали график от процедури за реализация на двустранното споразумение за поддържане на летателната годност на SSJ100.\r\n„Документът формализира признанието на италианската страна на системата за сертификация на производството на авиационна техника в Русия и позволява безпрепятственото осъществяване на доставките на самолети SSJ100 за европейския пазар“, пише в съобщението.\r\nПревод и редакция:", "date": "2017.11.06", "title": "РИА Новости: Русия и Италия се договориха за доставката на самолети Sukhoi Superjet 100 в Европа"}
{"url": "http://www.focus-news.net/news/2017/11/06/2454394/veliko-tarnovo-30-uchenitsi-ot-oblastta-sa-otlicheni-v-natsionalen-konkurs-nasarchavasht-cheteneto-sred-mladite-hora.html", "text": "Около 30 ученици от Великотърновска област са отличени в национален конкурс, насърчаващ четенето сред младите хора. Състезанието „1000 стипендии“ се провежда за 11-ти пореден път. Това каза за Радио „Фокус“ – Велико Търново Славка Проданова, преподавател в Професионалната гимназия по туризъм „Д-р Васил Берон“ и ръководител на една от стипендиантките. Надежда Иванова, която е подготвена от г-жа Проданова, е единственият лауреат за стипендия в раздел „Театрално и филмово изкуство“. Наградите се раздават в различни категории, които съвпадат с предметите, изучавани в училище. Гимназията по туризъм се включва ежегодно в надпреварата и наградите, които учениците са получили не са малко. „Тази година наградата, странно, невероятно, но факт, в категория „Театър“ спечели Надежда Йорданова. Тя е ученичка от 11-ти клас специалност „Кетъринг“. Занимава се повече от пет години с театър в театрална студия „Усмивка“, с ръководител Стефка Петрова, към Младежкия дом. В своето есе Надя посочи защо трябва въобще да ходим на театър, има ли смисъл и какво е театърът за нея – онова място, където всеки да си сложи маска и тази маска да бъде приета за цял живот и да не изглежда или онази маска, с която можем да приемем тъжните неща от живота по по-лек начин“, обясни Славка Проданова. Учениците от областта, които са наградени с призове са близо 30. Те са отличени в различни категории – езикознание, фотография, изобразително изкуство, история, литература, философия, математика, география и икономика, биология, физика и астрономия. Общият брой на децата, които са участвали в конкурса, от цялата страна, е 877.\r\nЛуиза ТРАНЧЕВА", "date": "2017.11.06", "title": "Велико Търново: 30 ученици от областта са отличени в национален конкурс, насърчаващ четенето сред младите хора"}
{"url": "http://www.focus-news.net/news/2017/11/06/2454410/neweurope-povecheto-finlandtsi-sa-protiv-vlizaneto-na-stranata-v-nato.html", "text": "Повечето финландци (59% от тях) са против идеята страната им да стане член на НАТО според проучване на местния водещ вестник „Хелзингин Саномат“, пише  NewEurope.\r\nЕдва 22% от респондентите биха подкрепили влизането на Финландия в НАТО. 19% не са сигурни. В проучването е зададен въпрос, дали финландците биха променили мнението си, ако Швеция влезе в Алианса. При такъв случай 52% са все още против идеята, докато 33% я подкрепят. \r\n„Финландците не разбират изцяло променящия се статут на страната. Те подкрепят общите политики, които всъщност ни приближават до западните отбранителни системи“, смята Мати Песу – политолог от Финландския институт по международни отношения.  „Изглежда, че настоящото правителство се готви да напредне в политиката на по-дълбоко сътрудничество. Времето ще покаже, дали това ще се отрази върху общественото мнение за членството в НАТО“, добави той.  Виктор Турмаков", "date": "2017.11.06", "title": "NewEurope: Повечето финландци са против влизането на страната в НАТО"}
{"url": "http://www.focus-news.net/news/2017/11/06/2454411/sport-davide-balardini-stana-starshi-trenyor-na-dzhenoa.html", "text": "Давиде Балардини е назначен за старши треньор на италианския футболен отбор Дженоа. Не се предоставят подробности за договора.  Негови асистенти ще бъдат Карло Регно и Стефано Меландри. \r\nБалардини вече бе старши треньор на Дженоа през 2010-2011 и през 2013 г. Предишният треньор на отбора Иван Юрич бе уволнен в неделя, след като Дженоа загуби срещу Сампдория с резултат 2:0. Дженоа заема 18-място в класирането на италианското първенство.   Виктор Турмаков", "date": "2017.11.06", "title": "Спорт: Давиде Балардини стана старши треньор на Дженоа"}
{"url": "http://www.focus-news.net/news/2017/11/06/2454412/reuters-sauditski-ministar-zayavi-che-livan-e-obyavil-voyna-na-stranata-mu.html", "text": "Саудитският министър по въпросите, свързани с Персийския залив Тамер ал Сабхан заяви, че Ливан е обявил  война на страната му, заради нападенията срещу нея от страна на шиитската ливанска групировка „Хизбулла“, предаде  Reuters.\r\nМинистърът заяви, че на Саад Харири, който обяви оставката си от поста министър-председател на Ливан, му е казано, че „актовете на агресия“ от „Хизбулла“ „се смятат за акт на обявяване на война срещу Саудитска Арабия от Ливан и от Ливанската партия на дявола“.  Виктор Турмаков", "date": "2017.11.06", "title": "Reuters: Саудитски министър заяви, че Ливан е обявил война на страната му"}
{"url": "http://www.focus-news.net/news/2017/11/06/2454413/veliko-tarnovo-ovladyan-e-pozharat-vav-velikotarnovskiya-mesokombinat-daniel-panov-blagodari-na-ognebortsite.html", "text": "Благодарности към служителите от Регионална дирекция \"Пожарна безопасност и защита на населението\" - Велико Търново за бързата реакция и своевременните действия за овладяването на пожара в месокомбината край Велико Търново отправи кметът на града. Това потвърдиха от пресцентъра на Общината. 10 екипа от цялата област и два екипа от Габрово вече четири часа работят за потушаването на огъня. \"Благодаря ви, момчета! Пожарът вече е овладян, няма пострадали хора. Изискал съм химическият отдел на Регионалната дирекция \"Пожарна безопасност и защита на населението\"  на всеки два часа да мери нивата на фини прахови частици. Първите проби сочат, че няма превишаване на нивата. Гасенето на огъня продължава, поддържаме постоянен контакт и с директора на Главна дирекция \"Пожарна безопасност и защита на населението\" гл. комисар Николай Николов. При нужда ще бъдат ангажирани още екипи\" , се казва в обръщението на кмета. Той изказа благодарности и на  служителите на МВР, които също помагат", "date": "2017.11.06", "title": "Велико Търново: Овладян е пожарът във великотърновския месокомбинат, Даниел Панов благодари на огнеборците"}
{"url": "http://www.focus-news.net/news/2017/11/06/2454414/interfaks-chetirima-ruski-zhurnalisti-sa-raneni-pri-vzriv-v-siriya.html", "text": "Четирима руски журналисти и петима военнослужещи са ранени при взрив в квартал на сирийския град Деир ез Зор, предава Интерфакс.\r\n„Всички пострадали са оперативно евакуирани на руското военно летище „Хмеймим“, където им е оказана необходимата медицинска помощ“, пише в официално съобщение на руското министерство на отбраната. „Според медиците животът им е извън опасност“, пише още там.\r\nВзривът на снаряд се е случил по време на работата на представителите на руските медии в един от жилищните квартали на Деир ез Зор. Става дума за журналистите Иля Ушенин и Тимур Воронов от телевизионния канал НТВ, за Константин Худолеев и Дмитрий Стародубский от канал „Звезда“, както и за петима сапьори от руския международен противоминен център.  Виктор Турмаков", "date": "2017.11.06", "title": "Интерфакс: Четирима руски журналисти са ранени при взрив в Сирия"}
{"url": "http://www.focus-news.net/news/2017/11/06/2454415/the-washington-examiner-donald-tramp-udalzhi-sroka-sastoyanieto-na-izvanredno-polozhenie-na-sasht-spryamo-iran.html", "text": "Президентът на САЩ Доналд Тръмп обяви, че е удължил срока на националното извънредно положение по отношение на Ирак, което е въведено през 1979 г., заявявайки, че отношенията с Ислямската република не са се нормализирали, пише  The Washington Examiner.\r\nПредишните президенти на САЩ също са удължавали срока на положението, който щеше да изтече на 14 ноември 2017 г. \r\n„Нашите отношения с Иран не са се нормализирали все още и процесът на прилагането на положението продължава“, заяви Тръмп в официално уведомление до Конгреса. \r\nМиналият месец президентът десертифицира Иранското ядрено споразумение, сключено по време на администрацията на неговия предшественик Барак Обама, оставяйки на Конгреса да реши дали да наложи отново санкциите срещу страната.  Виктор Турмаков", "date": "2017.11.06", "title": "The Washington Examiner: Доналд Тръмп удължи срока състоянието на извънредно положение на САЩ спрямо Иран"}
{"url": "http://www.focus-news.net/news/2017/11/06/2454416/politico-martin-shults-prizova-kam-reformi-v-gsdp-sled-porazhenieto-na-izborite.html", "text": "Председателят на Германската социалдемократическа партия Мартин Шулц заяви, че партията трябва да проведе реформи и да поеме отговорност за историческото си поражение на парламентарните избори през септември, предава  Politico.\r\nШулц заяви, че партията трябва да се реформира и повече от нейните членове да участват в процеса за вземане на решения. „Нито медиите, нито социолозите, нито нашите политически опоненти са виновни за поражението. Кандидатът за канцлер и цялата партия загубиха изборите“, заяви той. \r\n„Участието на членовете трябва да бъде възможно на национално равнище“, заяви Шулц. Той добави, че партията трябва да се фокусира върху европейската политика, дигитализацията, интеграцията и възможността да има равни възможности за всички. \r\nПредседателят на ГСДП също така заяви, че през последните години германците „явно“ са загубили доверието си към партията в сферите на иновациите и икономиката, като постави вината за това върху „откъсването“ на партията по подобни въпроси и заради това, че тя не е изяснила позициите си пред гласоподавателите.  Виктор Турмаков", "date": "2017.11.06", "title": "Politico: Мартин Шулц призова към реформи в ГСДП след поражението на изборите"}
